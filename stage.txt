Stand-up : 
Nils-Ingar Aadne : 
Ego Stand-ups storbror er langsnakka helaftens preik . 
Nils-Ingar Aadne behersker formen . 
Nils-Ingar Aadne : EGO 
Med andre ord : tre minutter verbalmitraljøse er nå en ting . 
Å stå på scenen en god time og holde dampen oppe , interessen ved like og poengene rykende , er en ganske annen øvelse . 
Skal det funke er man nødt til å ha noe å fare med . 
Noe holdbart , bokstavelig talt . 
Aadne snakker om egoisme , egen og andres . 
Men først og fremst om Norge anno nåfortiden , landet der den jevne innbygger skriver huskeliste på iPad til 15 000 , for å huske å få kjøpt dagens tilbud på halvfrosne rundstykker . 
Som kjører milevis i digre SUVer får å få den femte pakka Pampers-bleier gratis , der bloggere får tretthetssyndrom og au pairen sendes på nabolagsdugnad ( om den ikke er satt ut på anbud , da ) . 
Det er selvfølgelig nok å ta av . 
Men å greie å gjøre det ved hjelp av folkelige benevnelser på kjønnsorganer sølle to ganger og fem ganger banning i løpet av en drøy time , er ganske godt gjort . 
Særdeles godt gjort er det å unngå den smart-ass-moralisme , rasjonalisering på Per Sandberg-nivå og ( i alle hovedsak ) klare seg uten lytehumor . 
( OK , er man inne på Lars Monsens , finnes jo « Ingen grenser » . ) 
Timingen er god , publikumsfrieriene ikke flaue , loopingen veltrimmet ( samme poeng dukker opp gjennomgående - sett fra litt nye vinkler ) . 
Aadne er en mann som stortrives på scenen , og trenger ikke drite ut andre for å realisere seg selv . 
Han trenger ikke fyll eller sex for å gapskratte . 
Og har den uendelige fordelen at når han virkelig trenger grovere skyts , holder det med litt , bare litt , for at det skal virke . 
Tekstene er gjennomarbeidede , til dels overraskende , prisverdig klisjefrie og en tilsynelatende enkel scenografi har godt utnyttede audiovisuelle muligheter . 
Joda , dette er underholdning ! 
JON SELÅS 
Teater : 
Massivt angrep 
Bombardementet av krigsmetaforer er massivt til det utmattende i denne rå satiren . 
Med energien fra black metal musikken , det store åpne scenelandskapet og et persongalleri som spytter ut Brechts rasende satire om krig og krigsprofitører , blir dette en forestilling som angriper sansene . 
Men når angrepet blir så tydelig , drukner nyansene , og deler av teksten lider samme skjebne . 
Jo da , vi får servert både dybde og besk humor med groteske tilsnitt , men det konstante trøkket blir etter hvert så repeterende at brodden går ut av helheten . 
DET NORSKE TEATRET 
Mor Courage er en fortelling om krigens brutalitet , om hvordan den korrumperer , og det kyniske faktum at krig er god business . 
I dette tilfellet belyst gjennom Mor Courage som trekker sin vogn gjennom et krigshelvete med to klare formål ; å holde sine tre barn unna krigen , og å profitere på krigens elendighet . 
I likhet med menneskene rundt seg , det være seg av sivil eller militær karakter , så sauses hun inn i et kynisk helvete . 
I Ane Dahl Torps skikkelse er hun smart , slu og rå . 
Handlingen fra Brects side er lagt til tredveårskrigen på 1600-tallet , men parallellene til tiden stykket er skrevet ( 1939 ) er åpenbar . 
I dette tilfellet supplert med en effektfull Hitler-figur , skarpt spilt av Eivin Nilsen Salthe , som stadig dukker opp med en bart her og et hakekors der . 
Metal-musikken fungerer også som en effektfull medspiller i en forestilling som på sitt beste er en heidundrende satirisk rocke-opera med en del svart humor i tillegg . 
I det larmende scenebildet fremstår Therese Slob som en fin kontrast i rollen som Mor Courages stumme datter . 
Den dystre essensen i Brects stykke er at til tross for den hellige union « kapital & krig » , så vil alltid mennesket tape . 
Selv med et mot og beinhardt overlevelses instinkt som Mor Courage har , så vil enhver krig bidra til å rasere menneskelige verdier . 
I denne forestillingen synliggjøres dette med en overtydelighet som tøyer grensen . 
Hensikten er vel at krigens jævelskap skal kjennes på kroppen ; alle sanser skal angripes . 
Det kan oppleves som en visuell sterk metafor , eller som hos undertegnede - et bombardement av lyd , lys og effekter som tar over for selve innholdet . 
Teateranmeldelse : 
« Peer , du lyver ! 
» Et energisk ungt ensemble lyver godt på Riksteatret ; de lyver om Peer Gynt . 
PEER , DU LYVER ! 
« Peer , du lyver ! » er en slags helt nyskreven musikal for barn og unge , godt egnet til hva den faktisk må være ment som : 
En appetittvekker for nye generasjoner potensielle teatergjengere . 
Forfatteren Toril Solvang har tatt biter og detaljer av salige Ibens episke gjennomanalyse av den umåtelige nordmanns liv og levnet og temmelig fritt omarbeidet det til begripelige dagsstørrelser . 
Bukkerittet er blitt helekoptertur , Doveregubbens hall er studio for Norske Talenter . 
Slikt noe . 
Og det lykkes faktisk ganske langt på vei , med nikk både til Ibsen og til Griegs velkjente musikk . 
Peer , her , er en nokså ensom gutt med en psykisk ustabil mor , en utenforstående i klassen og gjengen , som likevel overlever med sin grassate fantasi og sin - tross alt - evne til å gjennomskue bløffen - også om seg selv . 
Det danses og spilles og hoppes og sprettes . 
Akrobatikken er på plass , de elleville påfunnene likeså . 
De minste kan glede seg over slapsticken , de litt eldre over samtidsreferansene , de eldste - forhåpentligvis - over Peer Gynt-glimtene . 
Noen av de nyskrevne låtene er ujevne ; ikke helt lett sangbare og fattbare . 
Men jevnt over fungerer musikk og masker og kostymer helt fint . 
Stykkets hovedproblem er faktisk at det knytter seg for mye til Ibsens « Peer G\\ynt » . 
Det er kanskje et forsøk på beviselig ærbødighet - tross alt - for den gamle mester . 
Men særlig i andre akt går det ut over helheten , historien vipper av og til over i det for omstendelige . 
Men generelt : 
Kult nok ! 
JON SELÅS 
Anmeldelsen er skrevet etter påsyn av generalprøven tirsdag kveld . 
Kongelig moro med rølp og rock 
Musketerene har inntatt 
Folketeatret med kårder og gitarer i en sanselig ekstravagant og morsom happening av en forestilling . 
Ingenting er spart på når det gjelder å slippe løs 1980-tallets elleville lefling med alt som var overdådig i Alexander Mørk-Eidems høyst bearbeidede versjon av Alexandre Dumas klassiker . 
Skjønt , barokkens utagerende sanselighet har mer enn nok til felles med det velkjente fenomenet sex , drugs & rock " n'roll " . 
Så når dette frodige persongalleriet trår til med et vell av låter fra en noe utvidet 80-talls epoke , så kan det nesten virke som om intrigene i det franske hoffet er som skapt for en tid da musikken – og artistene – ikke nektet seg noe . 
Alt er overdrevet – og mot slutten nærmer det seg en overdose som gir et lite preg av tomgang . 
Musketerene er gjennomført kule og ruler scenen med karikert vokabular ; ikke overraskende er « føkk » det mest brukte ordet . 
" D'Artagnan " ( Benjamin Helstad ) er sjefen av de STORE følelser og er konge av powerballadene . 
Men Trond Fausa Aurvåg er helt konge . 
På alle måter . 
I en dobbeltrolle som den vanvittige fjollete og tøvete franske kongen og hertugen av Buckingham spiller han ut rene slapstick komedien av verbale og fysiske morsomheter . 
Morsomhetene står også i kø når kardinal Richelieu ( en fornøyelig Eindride Eidsvold ) og hans håndlanger Rochefort ( hysterisk komisk spilt av Nader Khademi ) . 
Og så må det tilføyes at Ari Behn var diskret til stede i en bitte liten rolle som seg selv . 
Hans tilstedeværelse under premieren gikk langt fra upåaktet hen . 
Vel plassert i teatrets kongetribune ble han stadig trukket inn i handlingen med ørsmå , men velplasserte bemerkninger – ikke minst fra den ubehøvlede « kong » Fausa Aurvåg . 
I denne overdådigheten der kongen helst vil ha unge gutter , og den slu Mylady viser seg å ha en pikk , er kvinnene langt fra underlegne . 
Ellen Dorrit Petersen er rå rocker som Mylady og Andrea Bræin Hovigs er rappkjefta og morsom som Caroline Bonacieux , og en strålende match for den forelskede " D'Artagnan " . 
De får slå seg løs i sanger skapt av artister som ikke står tilbake for mannlige kolleger når det gjelder å blotte både kropp og sjel . 
Sånn sett er både våpenbrødre og søsterskap godt representert . 
Et ensemble av sangere og dansere , samt et skikkelig band , sørger for at hele forestillingen oppleves som en spenstig happening . 
Det er ingen forutsetning at du kan populærmusikkens historie fra noen tiår tilbake . 
Men det hjelper , fordi en del av musikken er så knyttet opp mot enkeltscenene , og fordi gjenkjennelseseffekten naturlig nok skaper tilhørighet . 
For øvrig ; dette er ren underholdning – uten filter ! 
Flotters , Otters ! 
Det er sjelden lystelig å måtte stå til regnskap , men selv oppgjørets time blir riktig så latterlig når Nationaltheatret kvitterer ut sine beste skuespillere i Gogols « Revisoren » . 
Iscenesetter Catrine Telle har fått et A-lag til rådighet i alle roller , store som små , i denne hovedsceneproduksjonen av russernes nasjonalkomedie , opprinnelig etter et sujett av Gogols venn , Pusjkin . 
Oppsettingen er også Anne Marie Ottersens avskjedsforestilling ( ! ) – det i seg selv står like lite til troende som fabelen stykket er bygget på . 
Ved nærmere ettertanke er dette min syvende Revisor ; den første var med Leif Juster og Knut M. Hansson som henholdsvis angiversk sykehusbestyrer og korrupt borgermester , så det er vel bare å konstatere at årene har gått for flere av oss . 
Men i den samme ettertankens lys er det også interessant å konstatere at det har vært en tekst som har tålt mange regigrep og innfall . 
Nationaltheatrets versjon er både den mest outrerte , kall det gammeldagse og likevel mest originale og sannferdige jeg har sett . 
Den er tro mot Gogol og hans opphavlig moralske satire , men er likevel moderne og vital i all sin karikerte fremtoning . 
Rolleskikkelsene bærer ytre preg av sjablonger , som når « teatermaleren » Robert Wilson modellerer sine figurer med kontrollert eksesseri , men de lodder likevel en dybde i det som verbalt og fysisk formuleres . 
Hele uttrykket er gjennomført i kostymer , spillestil og sminke . 
Ensemblet er så på plass , hver især , at det føler urimelig å trekke frem enkelte foran andre . 
Vi er ikke et øyeblikk i tvil om at det spilles KOMEDIE , det skal sies , men overtydeligheten er hverken plagsomt forstyrrende eller direkte irriterende , som den ofte blir . 
Ikke engang små revypåfunn og nåtidskoloritt ødelegger illusjonen . 
Dessuten har Telle sørget for å plassere tunge skuespillere som Anne Krigsvoll inn i små , men betydningsfulle roller , der tilstedeværelsen alene blir som et korrektiv til de tidvis heseblesende ablegøyene . 
Jeg vil tro enkelt kan komme til å synes at det blir for mye av det gode , at Gogols alvor forsvinner i buskis – til en viss grad er det også sant . 
Men så er det dette med humoranalyse , da ... 
For oss som fortsatt ler av « Grevinnen og hovmesteren » og samtidig kjenner på sårheten i den klassiske TV-sketsjen , er Nationaltheatrets tapning av « Revisoren » ellevill scenekunst . 
I Gogols stykke blir levemannen Khlestakov mistatt for å være revisor fra Moskva når han kommer til en liten by , hvor det øvre borgerskap har hele svineflokker på skogen . 
Uten et øyeblikk å skjønne hva han har satt i gang , triller Jan Gunnar Røises energiske « revisor » sitt publikum rundt lillefingeren med en salig røre av tomme trusler og skamløst skryt . 
Før han stikker av med de korruptes lommepenger og det knuste hjertet til den svinske borgermesterens datter , har han holdt opp narrespeilet og latt oss alle få et innblikk i menneskelig dårskap og dumskap . 
Stykket er skrevet i 1836 , men det er dessverre ting som tyder på at korrupsjon , sosial arroganse , maktsyke og grådighet står ved lag også i vår tid . 
På Nationaltheatret kan vi le av det . 
I Dagens Næringsliv kan vi lese om det . 
NATIONALTHEATRET : 
« Revisoren » av Nikolaj Gogol , oversatt av Geir Kjetsaa . 
REGI : 
Catrine Telle . SCENOGRAFI / KOSTYMER : 
Åse Hegrenes . 
MUSIKK : 
Åsmund Feidje . 
MED : 
Anders Mordal , Anne Marie Ottersen , Mariann Hole , Erik Hivju , Per Chr. Ellefsen , Kai Remlov , Mari Maurstad , Nils G. Mulvik , Øystein Røger , Håkon Ramstad , Jan G. Røise , Herman Sabado , Per EgilAske , Marika Enstad , Anne Krigsvoll , Heid Goldmann , Marte Stolp / Pia Tjelta , Tone Danielsen . 
Teateranmeldelse : 
« Othello » uten filter BERGEN ( VG ) 
Svik og utroskap er en farlig cocktail . 
Men selve mistanken om dette , er en dødeligere gift . 
Og mistanken er det som får Othello til å gå fra sans og samling ; fra å være en hedersmann til å bli en mann som en knust og oppspist av sjalusi . 
DEN NATIONAL SCENE , BERGEN 
I Stein Winges oppsetning er historien om Othello og hans usedvanlig slu venn Jago fortalt med et effektivt nåtidsaspekt som fremhever kynisme og arroganse på en tydelig måte . 
Men voldsomheten som ligger i teksten , med det som finnes av raseri , sjalusi og dyp fortvilelse blir iblant en temmelig overtydelig illustrert og unyansert utblåsing uten filter . 
I Shakespeares stykke er Othello en maurisk general . 
Han er annerledes , men høyt aktet for sin rettferdighet og krigsinnsats . 
Hans elskede hustru 
Desdemona er langt yngre , og det er et vesentlig element når Othellos gamle venn Jago lager sitt renkespill ; noe han gjør etter å ha blitt vraket som « second in command » . 
Winges gamle bekjentskap fra Los Angeles , Bill Pullmann , er hentet inn som Othello . 
Han er utstyrt med et par fysiske skavanker , som i tillegg til språket gir han denne annerledesheten . 
Fra starten av har Pullman en maskulinitet og naturlig myndighet som gjør han til en svært troverdig karakter . 
Språket , vekslingen mellom norsk og engelsk flettes sammen i lett flyt uten at det blir kunstig eller forstyrrende . 
Han er leder for en gjeng som etter krigerske slag opptrer som partsløver på en gresk øy . 
Fyll og dekadanse er ingredienser som lett kan være grobunn for intriger . 
Og sjefen for intrigene er Jago , glimrende spilt av Jan Sælid . 
Han er slu , slem og kynisk , men ikke på en åpenbar ondsinnet måte . 
Sælid hverken ser eller hører ut som en djevel , han ser egentlig ganske så uskyldig og grei ut der han lirer av seg et osean av giftige løgner og rykter . 
Denne rolletolkning er en ubehagelig påminnelse om at bak sympatiske handlinger kan det godt befinne seg ondsinnet manipulasjon . 
Siren Jørgensen er både sårbare og sterk i rollen som Desdemona . 
Ane Skumsvoll som hennes hjelper ( og Jagos kone ) er full av tæl og trøkk og serverer skarpskodde replikker med munter ironi . 
I tillegg har duoen en del vettuge betraktninger om kvinnesyn som det gis rom for i denne oppsetningen . 
Når tvilen river og sliter og helvete nærmer seg for alle parter , når drap etter hvert er eneste utvei , så mangler nyansene , og utblåsingen fra scenen blir i overkant voldsom . 
Likevel er det nok av scenisk intensitet , og ikke så rent lite humor i alt det svikefulle . 
BORGHILD MAALAND 
Teateranmeldelse : 
« Lille Eyolf » TRONDHEIM ( VG ) : 
Et av verdensdramatikkens mest forsømte barn får i den minste sin skjebne grundig beseglet i Trøndelag Teaters nye oppsetting av « Lille Eyolf » . 
Stykket er uhyre krevende , fordi Ibsens ord unektelig er rammet av den « forvandlingens lov » det ustanselig henvises til : 
Formuleringene , størrelsene , betegnelsene som Ibsen brukte for å beskrive en umoden og uhyggelig selvopptatt mor og en drømmer av en skyldbetynget far , etter hvert har liten relevans i forhold til en moderne begrepsverden . 
Men poenget er at de to lager en krøpling av sin sønn - før han dør av mangel på omsorg . 
Så hvordan fange en sånn helt grunnleggende omsorgssvikt i dag ? 
Trøndelag teater går djervt til verks . 
Her er avkleddhet , desperat sex i en pram , petting og antydet voldtekt med en krykke . 
Her er salmesang og funky drum " ' " " n'bass " og onepiece , regn og snø , vaginarøde draperier og råtten skog . 
Dertil symboldetaljer nok til en middels mastergrad . 
Og enkelte ting fungerer storslagent . 
For eksempel at Rottejomfruen , dette ibsenske skrømt som uimotståelige lokker mot undergangen , i hele første del av stykket ikke bare er til stede på scenen - men faktisk er hele scenografien ; når hun synker i dypet som dødens pilot , følger absolutt hele det fulldraperte scenebildet med henne i dypet . 
Alt . 
Og råttenskapen avdekkes . 
Skuespillerne jobber intenst . 
Men i noen grad fanges de mellom Ibsens aldersmerkede ord og moderniteten i det øvrige sceneuttrykk . 
Man forstår jo meget godt hvor de vil hen og de forsvarer sine rollefigurer med svett hengivenhet og tørre slimhinner . 
Men medfølelsen og innlevelsen får antydningsvis noe litt teknisk over seg . 
Og dermed står man tilbake med en interessant , utprøvende men nokså lite følelsesmessig tilkoplende forestilling . 
JON SELÅS 
Teateranmeldelse : 
« Pietà » Linn Skåber jobber som besatt på den kanskje vanskeligste teaterknivseggen av alle : 
Mellom komedie og tragedie . 
« PIETÀ 
- En karrierekvinne i fritt fall » Det handler om Marie , en forhenværende kvinne i absolutt alle ting . 
Men det vet vi ikke : 
Hun våkner lummert fyllesjuk på et hotellrom med en mann ved siden av seg i senga . 
Som hun ikke vet hvem er . 
Men det er lite tvil om hva som har foregått . 
Og nå er han død , ikke-pustende , utilsnakkelig , uoppnåelig . 
Definitivt . 
Marie har hatt sin storhetstid . 
En gang . 
Nå er det ingenting igjen . 
Det vil hun ikke innrømme . 
Innledningsvis . 
Men etter hvert kommer det frem . 
Litt etter litt . 
Til dels hylende morsomt . 
Men hele tiden dypt , dypt tragisk . 
Og det finnes små passasjer her , som er hjerteskjærende eksempler på menneskelig fornedrelse . 
Som selvfølgelig skal benektes , glattes over og forklares . 
Skåber er åpenbart glad i sin Marie , og forsvarer henne i body og pels . 
Og hun makter noe viktig : 
Aldri å la komedien ta overhånd ; det nedrige er faktisk det viktigste i dette stykket . 
Sånn sett er det tilløp til noe betydelig menneskelig , her . 
Problemet er bare at Marie blir såpass outrert , at litt for lenge blir hun et omvandrende sirkus av et damesmenneske . 
Det er faktisk ikke så enkelt å forstå hvorfor man skal bry seg . 
Men hun rykker nærmere og nærmere ettersom hun nærmer seg bunnen - både i livet og de stadig oppdukkende flaskene . 
Det er et godt bevis på Linn Skåbers kapasitet på den « gale » siden av kniveggen . 
« Pietà » er stykkets tittel ; « fromhet » - og dessuten kunsthistorisk gull som Michelangelos mesterverk fra 1499 , med jomfru Maria med den døde Jesus i sine armer . 
Akkurat det bildet og den tittelen blir et betydelig og pretensiøst bomskudd . 
« Perfero » hadde passet bedre : 
« Lidelse » . 
Showpremiere : 
Akrobatisk kraftpakke BERGEN ( VG ) 
Hele kroppen i arbeid når Raske menn sjarmerer på hjemmebane . 
Ikke siden 2009 har trekløveret Hellevang-Larsen , Hoff og Rafto presentert et nytt show , og mange trodde kanskje det var kroken på døren etter førstnevntes Ylvis-suksess de siste årene . 
Fortvil ikke , comebacket beviser igjen at de er i eliteklassen her i landet hva gjelder fysisk humor . 
Kanskje det nærmeste man kommer sirkusforestilling på en norsk scene . 
Med « Nitti minutter på åtti minutter » har de også fått solid hjelp fra drevne bakmenn og kvinner i Bergen . 
Og om man kanskje ikke hyler av latteren hele veien , så smiler man imponert av overskuddet som spruter fra scenen . 
Guttene entrer scenen i en stor sjørøverskute med full pirat-oppkledning – det er bare begynnelsen på en lang rekke overdådige forkledninger . 
Kostymemakerne har åpenbart kost seg . 
De høytidelige , høydramatiske sangene med Black Debbath-lignende tekster blir kanskje litt for mange i starten , men heldigvis har guttene sjokkeffekter i ermet : 
Ei lita jente kommer ut med blomster og får nesten juling før hun legger alle tre i bakken . 
Det er slike øyeblikk som gjør showet så vellykket : 
De absurde overraskelsene som plutselig kan avbryte en mer tradisjonell sketsj eller sangnummer . 
Man overrumpler publikum , topp timet . 
Guttene har fått musikalsk hjelp av Ylvis-bakmann Lars Bleiklie Devik , og flere av låtene hadde fortjent like ovedådige videoer som Ylvis fikk . 
Det verbale er det heller ikke mye å trekke for . 
Hellevang-Larsen har kanskje Norges morsomste ansikt , og han stjeler flere av numrene : 
Som Atle Harald ( og hans kone ! ) på vei til Magaluf med munndiaré , en briljant hyllest til Eric Idle som Mr. Smoketoomuch fra Hollywood Bowl-showet . 
Like god er han når han holder kurs for å snakke i forsamlinger , og både han og de andre byr på stunts som du definitivt ikke må prøve hjemme . 
Og du får publikumsinvolvering du definitivt aldri har sett før ! 
Raske menn har rett og slett trent godt på alle måter siden sist og vinner en solid hjemmeseier på Ole Bull scene . 
ØYSTEIN DAVID JOHANSEN 
Showpremiere : 
Var dét alt ? 
Du sliter litt som komiker når du må bruke en vits fra en uke gammel VG-forside som avslutningsnummer . 
Showpremiere : 
« 50 Shades of Hansen » . 
Med : 
Hans Morten Hansen . 
Stavangeren kulturhus , Stavanger . 
Hans Morten Hansen er en av landets mest rutinerte komikere . 
Han har holdt på i over 20 år , er to ganger komipris-vinner og blir omtalt som « komikernes komiker » . 
Antagelig fordi han blant publikum ikke anses å tilhøre komi-eliten riktig ennå . 
Hansens nye show « 50 Shades of Hansen » bidrar neppe til opprykk . 
Her serverer han et slags tour de force i sjangeren « 50 , feit og ferdig » – selvironisk « gubbing » om temaer som « manboobs » , vektøkning og « bacon-løsning » , den mannlige varianten av bekkenløsning .. 
Han er nettopp fylt 50 selv og snakker selvsagt av erfaring – lite er så morsomt som folk som fleiper med sine egne utilstrekkeligheter . 
Og det starter ganske så bra for Hansen . 
Stilen er sløy , avslappet og tilbakelent . 
Han sliter på ingen måte med formen og later til å ha full kontroll når han ironiserer over « trusetsunamien » fra villige damer i salen – den som aldri kommer . 
Harry ja vel , men Hansen snirkler seg rundt temaene med overraskende vrier . 
Dessverre daler kvaliteten på materialet kraftig utover i showet . 
Hansen holder seg ikke til utgangspunktet , men peiser på med mimring fra ungdommen . 
Lange historier hvor Hansen ser ut til å glemt at man er nødt til å spe på med skumtopper på veien til poenget – da blir det stille selv på hjemmebane med et særs velvillig publikum . 
Hansen tar så rollen som den kyniske småbarnsfaren , men historiene har dårlige , uinspirerte poenger . 
Direkte sidrumpa blir han når sjekkefenomenet Tinder skal kommenteres , muligens skjer det fordi han ikke retter pekefingeren mot seg selv – og i stedet sparker mot « daten » . 
Når showet nærmer seg timen blir mangelen på solid materiale overtydelig . 
Hansen serverer altså vitsen om at Mulla Krekar skal ut PÅ landet , ikke ut AV landet – vitsen som var gammel allerede da VG kjørte den på forsiden . 
Så var det hele over – og denne anmelder kikket seg forvirret rundt : 
Var dét alt ? 
Anmeldelsen er basert på generalprøven onsdag kveld . 
Operaanmeldelse : 
Carmen er Carmen Operaens nye « Carmen » er strålende både musikalsk og visuelt , og sangerne passer i rollene som hender i hansker . 
Historien er det tynneste . 
En hver ny versjon av operaen « Carmen » er spennende , og en hver ny oppsetning av regissøren Calixto Bieito er interessant . 
Forestillingen er ikke helt ny , riktig nok , den hadde premiere i Spania i 1999 , men premieren i Bjørvika fant sted fredag kveld . 
To sangerlag alternerer , og premierekvelden fylte serbiske Katarina Badic rollen som Carmen på en enestående måte , både vokalt og scenisk . 
Det er sjelden man opplever en sanger som fyller sin rolle så godt med stemmen , og i tillegg har et utseende , en utstråling og framtoning som matcher rollefiguren så til de grader . 
Hun var Carmen , rett og slett , det var helt fantastisk å oppleve . 
Men også Henrik Engelsviken som Don José gjorde en glimrende figur , nesten en slags psykopat . 
I det hele tatt var det et knallsterkt sangerlag . 
Scenebildene bygges langt på vei opp av menneskene , som det er mange av , i alle slags fargerike klær . 
Sigøynerne kjører i Mercedeser fulle av pikk og pakk . 
Bieito har lagt handlingen til ca. 1970 , under eller rett etter Franco-regimet . 
Diktaturet ligger der , mannssjåvinismen likeså . 
Vulgære soldater i bare overkropper brauter seg fram , det er fyll og spetakkel . 
Carmen er ikke en så utpreget femme fatale som hun noen ganger kan være , men hun sjekker opp Don José på få minutter for så å fordufte og kommer og går som det passer henne . 
Bieto har strøket en god del , og resultatet er at vi sitter igjen med det helt essensielle rundt kjærligheten , friheten og døden . 
Det er vel og bra , men alt dette til tross , jeg er av dem som ikke lar meg rive helt med av det som skjer handlingsmessig . 
Forflytningen til moderne tid gjør selvfølgelig at det er mange aktuelle spørsmål som reiser seg , men det gjør også at historien mister det nesten mytiske perspektivet . 
Og dermed er det først og fremst musikken og de visuelle inntrykkene scene for scene for gjør denne forestillingen god . 
Orkesteret spiller gnistrende , velformulert og klangfylt . 
Katarina Badic er som sagt enestående i rollen sin , hun synger fantastisk vakkert og henne som karakter er det ikke vanskelig å bli fascinert av . 
Egentlig er hun verdt billettprisen alene . 
Teateranmeldelse : 
La den rette komme inn STAVANGER ( VG ) 
Vampyrer har vært en åpenbar mangel på norske teaterscener . 
Det blir man klar over i kveld ! 
LA DEN RETTE KOMME INN 
Det er Rogaland teater som er på bittet : 
Sceneversjonen av John Ajvide Lindqvists roman , senere filmregissert til kultstatus av Tomas Alfredson i 2008 . 
La det bare være sagt : 
Rogaland teater lager en horribelt god forestilling ! 
Det handler om mobbeofferet og på alle måter forsømte Oskar , som i møte med vampyren 
Eli både får satt hele sitt liv i perspektiv . 
Og dessuten adskillig kraft til å mestre den tilværelse alle andre forsøker å knuse . 
Kan hende høres dette forferdelig sosialrealistisk ut . 
Det er helt motsatt ! 
Poetisk , fantastisk , groteskt og ømt flyter det hele avgårde som den mest givende av alle skrekkhistorier . 
Kulissenes effektive illusjon av uendelighet rammer inn to hovedpersoner med helt usedvanlige prestasjoner : 
Kristian Berg Jåtten med en uforfalsket og rått stødig barnlighet , Ingrid Rusten som den kjønnsløse , temperaturløse , aldersløse og vektøse vampyren Eli , med alt for store viten og alt for stort anlegg for ondskap . 
Begge lengter , begge vil finne en vei ut av håpløsheten . 
Og det gjør de - så blodet spruter og hodene triller . 
Det er ikke engang alt for grotesk : 
Midt i all voldsomheten finnes en varme og varhet og humor , en balansegang som kun er mulig å ivareta med en spennende og gjennomført kvalitetstekst , fremført av et ensemble med enorm trygghet . 
Stemningsskiftene mellom det lavmælt , fortrolige og de ville , bloddryppende scenene der man virkelig føler at absolutt alt står på spill , faller ikke et øyeblikk utenfor rammene omkrig et relevant og fantasieggende spill om kampen mellom det onde og det gode - inne i menneskene og vampyrene , og rundt dem . 
Det er fantasi og frodig realisme i en sømløs og storartet forestilling ! 
Teateranmeldelse : 
« Chicago » på Oslo Nye 
Det er ikke nødvendig på forhånd å være musikal-frelst for å like denne oppsetningen av « Chicago » . 
Men det hjelper . 
Problemet er : 
Musikalene har sin helt egen form , sang dans og litt drama . 
Fylles den ikke med noe mer , blir den - nettopp - form . 
Og ikke så mye mer . 
Oslo Nyes « Chicago » er på mange måter teknisk imponerende . 
Overfylt ( til dels ) av entusiastiske dansere , et helt levende orkester bak i kulissene ( kapellmester , vil Du være så grei å skru opp ørlite på pianoet ? ) , kulisser og kostymer . 
Og det handler om et syndefullt Chicago på 20-tallet , blant « fæle » kvinnelige mordere og sleipe eller dustete mannfolk . 
Librettoen er til dels fjollete . 
Og ethvert forsøk på å lage « aktuelt » drama omkring kjendiseri , stardom og korrupsjon er egentlig helt bortkastet . 
Programheftet har endog en helt sak om kvinnelige mordere , sånn alvorlig talt - med Orderud-saken inkludert . 
Unnskyld meg ; det er tøv ! 
Så hva da ? 
Jo : 
Vi ser små spor av det i første akt : 
Små , kjappe frekkheter , velplassert ironi og antydning til litt la-oss-flire-og-spøke-med-hele-greia . 
Det topper seg med et par nummer med den glade dobbeltkommunikasjonens sanne mester , Hilde Louise Asbjørnsen som den « søte raringen » men akk , så beinhardt kalkulerende Roxy . 
Hun har både mimikk , musikalitet og kroppsbeherskelse til å gå ut over de velpolerte og skarpe linjer , og innføre artistisk slap-stick . 
Når det er helt nødvendig . 
For det er dette som faktisk redder forestillingen til å bli severdig . 
Det topper seg riktig fint i « rettsaken » mot henne . 
Det er godt , det er stort satset , det er lenge nokså hensiktsløst - og det Asbjørnsen som bringer « all that jazz » . 
Takk for det ! 
JON SELÅS 
Teateranmeldelse : 
Tabloid og poengtert Kåre Conradi er fresende god som offer for to tabloidjournalisters klør i satiren « Komplottet » . 
Conradi spiller superkjendisen Barry , men Conradi er selv kjendis , og har muligens opplevd å bli tilbudt økonomisk kompensasjon for å brette ut sitt privatliv . 
For det er det det handler om i briten Joe Pendalls stykke . 
Det og en del moralske betraktninger rundt tabloidjournalistikk , pengegriske kjendiser og menneskelige etiske gråsoner . 
Stykket er morsomt , beskt og tabloid poengtert . 
Barry er en rollefigur som gir mye spillerom for en god skuespiller . 
Det vet Conradi å utnytte . 
Han har musikalsk timing i bevegelser og replikker , veksler elegant mellom arroganse , selvironi , fortvilelse og etter hvert raseri . 
Conradi serverer de skarpe replikker med ironisk snert . 
Hans sparringpartnere , to riktig kyniske tabloidjournalister , er fra dramatikerens side karikerte , men litt for inkonsekvente til helt å tro på . 
Og dermed ikke så farlige som de kanskje kunne vært . 
Det dreier seg altså en Barry som regelrett lokkes i en felle av to journalister som utgir seg for å jobbe i en bank . 
Poenget er å få Barry til å drikke alkohol , fordi de vet at det vil trigge hans dårlige sider . 
Gradvis skjønner vi at Barry egentlig er en ganske dårlig mann , han også . 
Han blir selvsagt full , lefler gladelig med dop , forsøker seg på den kvinnelige journalisten og gjør kort sagt alle de tingene en superkjendis helst ikke skal gjøre med en avslørende journalist . 
Derfra og ut veksler spillet om hvem som har overtaket . 
Stykket byr på et par uforutsigbare vendinger som betoner en del moralske aspekter . 
Som for eksempel : 
Hvor langt vil man gå for en god « story » ? 
Vil man juge , late som om man er noen andre slik tyskeren Günter Wallraff gjorde det på 70-tallet ? 
Hans misjon var av politisk karakter for å avsløre maktsystemet , og han skapte et nytt journalistisk begrep ; å walraffe . 
Men den slags virksomhet er neppe like ærefull når det gjelder å avsløre enkeltpersoners eventuelle fyll og fanteri på det private plan . 
I 2007 ble en del bruduljer i vår hjemlige andedam da Håvard Melnæs ga ut boka « En helt vanlig dag på jobben » , der Se og Hørs arbeidsmetoder ble avslørt . 
Boka hadde flere eksempler på kommersiell råskap og kynisme . 
Den britiske tabloidavisen News of the World måtte til slutt legges ned etter mega-skandalen der det ble kjent at journalister hadde hyrt inn privatdetektiver til å avlytte kongefamilien sportsfolk , skuespillere og politikere . 
« Komplottet » setter situasjoner som dette på spissen . 
Og om du har vanskelig for å tro at dette kunne skjedd i virkeligheten , så er det utvilsomt gråsoner i kjendisjournalistikkens navn . 
Ulrikke Døvigen og Tov Sletta er effektive i rollene som journalistene . 
Deres replikker , og delvis deres handlinger er fulle av klisjéer som i blant er ganske så morsomme , i blant kun klisjéaktige . 
Deres raske personlighetsskift og manipuleringstaktikk har et preg som blir i overkant konstruert . 
Det er ikke akkurat oppsiktsvekkende nytt som serveres , men innpakningen er underholdende . 
Anmeldelsen er skrevet på bakgrunn av generalprøven . 
BORGHILD MAALAND 
Teateranmeldelse : 
En engasjert folkefiende BERGEN ( VG ) 
Det er en ensom , refsende og engasjert Dr. Stockmann som går til frontalangrep mot alt og alle som lefler med sannheten . 
Og det inkluderer de fleste : media , politikere , grasrot-flokken – ja kort sagt hele den kompakte majoritet i det han kaller vårt neokapitalistiske lykkeland . 
Et land der man gjerne sorterer vekk de som ikke helt passer inn . 
Den Nationale Scene Regissør Victoria Meirik har i samarbeid med forfatter / dramatiker Øyvind Berg bearbeidet Ibsens stykke om legen som stemples som folkefiende fordi han ikke klarer å fornekte sannheten . 
I dette tilfellet dreier det seg om en bys badeanstalt , som tilføres vann fra rør fulle av gift . 
Da det går opp for de styrende organer at dette vil koste flesk å få rettet opp , foretrekker de å skyfle den pinlige affæren under teppet . 
Men dette kan Dr. Stockmann overhodet ikke akseptere . 
Den språklige oppdateringen fungerer godt . 
Det gjelder især legens tale under folkemøtet , som her er blitt til en pressekonferanse på et hotell . 
Vi – publikum i salen – er tilhørerne , sammen med legens egen bror , i denne oppsetningen en kynisk byrådsleder , og representanter for media som uavlatelig snur kappen etter vinden for å være på parti med opinionen . 
Ibsens krasse angrep på pressen har mulig bakgrunn av den nokså negavtive omtalen i nordisk presse av hans Gengangere , et stykke han skrev ett år før En folkefiende . 
At dagens redaktører er så ryggesløse som stykkets redaktør Hovstad ( forøvrig utmerket spilt av Jon Ketil Johnsen ) , kan virke noe overdrevet . 
Ytringsfrihet står sterkt nå til dags , men en solid klikkvinner som gleder « den kompakte majoritet » på nettet er heller ikke å forakte . 
Stig Amdam i rollen som Dr. Stockmann tordner , raser og gløder av engasjement . 
Talen han holder på sin pressekonferanse er langt utover Ibsens ord , men de løfter dramatikerens skarpe observasjoner om maktarroganse og opportunisme til et flammende innlegg med referanser til nåtid , som gir forestillingen sitrende nerve . 
Sentralt i handlingen er hotellets elegante basseng . 
Rundt bassenget beveger Stockmanns opponenter seg som lobbyister med både skjulte og åpne agendaer . 
De er åle-sleske representanter for en giftighet Stockmann anser som enda farligere enn den i vannrørene . 
Dr. Stockmann har idealismen og trassen til Ibsens Brand . 
Men der Brand er steil og nærmest hard , er Dr. Stockmann full av lidenskap og varm entusiasme . 
Og i møtet med « den kompakte majoritet » må det gå galt , også fordi Stockmann ikke er uten en porsjon selvopptatthet og grenser til vanvidd på sin vei mot sannheten . 
Anmeldelsen er skrevet etter generalprøven fredag . 
Det replikkraske tempoet var iblant utydelig og vanskelig å høre ute i salen . 
Jeg håper det retter seg ettersom forestillingen får satt seg , fordi den har både temperatur og engasjement . 
Teateranmeldelse : 
Rå familiære rystelser 
Et familiært helvete er sluppet løs med orkans styrke på Nationaltheatret . 
Det gir rystelser langt inne i sjelen . 
Det dreier seg om svenske Lars Noréns gjennombruddstykke « Natten er dagens mor » fra 1982 . 
Handlingen er lagt til sent 50-tall og er spunnet rundt dramatikerens egne familieforhold . 
På et stusslig hotell bor en familie med en kraftig alkoholisert far , hans kone som forsøker å redde stumpene , en mutt sønn som helst vil vekk , og 16-åringen David som oser av utagerende fakter , undertrykt harme og desperate drømmer . 
Denne dysfunksjonelle familien gjør hva de kan for å ta livet av hverandre verbalt ( for så vidt fysisk også ) . 
Kjersti Horn har som regissør en egen evne til å bore inn i tilværelsens mørke sider . 
Hennes oppsetning av familiedramaet har høy puls , den borer seg inn i de mørkeste aspekter , den henter fram nattsvart humor , og den betoner overlevelsesinstinktet som finnes i de aller fleste familier ; når hatet og de beske ordene ikke kan bli verre , finnes det alltid en liten flik av omsorg . 
Kall det feighet , eller kall det kjærlighet – sannsynligvis er det en flik av begge deler . 
Familien består av en kvartett skuespillere som imponerer . 
Ikke bare fordi de står på med rå energi i drøye to og en halv time uten pause , men fordi de spiller som en samstemt kvartett med høyt musikalsk driv . 
Det meste foregår i et kitschy kjøkken , og et videokamera tar opp detaljer som kan sees på skjermer over scenen . 
Det styrker forestillingens intense nærvær . 
Denne dagen i familiens liv starter med David som fyller 16 år . 
Emil Johnsen er rå i rollen . 
Han utstråler rastløs energi , han har den gutteaktige uroen i hver kroppsbevegelse og i ethvert blikk , og vibrerer av innestengt angst , raseri og utagerende fantasier . 
Terje Strømdahl bruker et lager av utsøkte nyanser for å forsvare alkoholikeren som desperat forsøker å beholde verdigheten i all sin verdiløshet . 
Ellen Horn formidler en mors stayerevne , og Glenn André Kaada står igjen som kanskje det mest « normale » element i denne familien . 
Det skal sies at det iblant blir ganske så hektisk på scenen , her spares ikke på fysisk konfrontasjon og hissig verbal krigføring . 
Noréns replikker er som gift-piler dyppet i arsenikk servert av mennesker som oser av forakt og selvforakt . 
Men når det går som heitest unna på scenen , slippes det opp for doser av beksvart humor – eller ømt samspill . 
Som for eksempel når lillebror får låne storebrors saksofon og de spiller Gerry Mulligans « Line for Lyons » sammen . 
I noen få øyeblikk , gjennom jazzens improviserte verden , opplever de to brødrene en nærhet som ellers er total mangelvare . 
Å gi en sekser på terningen til et maratonløp i et familiært helvete , høres kanskje ut som selvpisking . 
Men stort bedre helvete enn dette får du neppe . 
BORGHILD MAALAND 
Teateranmeldelse : 
« Brand » I et goldt , symboltungt scenelandskap fremstår Brand som en steil , ensom skikkelse i kamp med alle , inkludert seg selv . 
Hva fanatisme kan føre til har den siste uke vært et brutalt bevis på . 
I lys av det blir Ibsens idédrama « Brand » en tankevekker , fordi det handler om et menneskes kamp for sine idealer , sin tro . 
Koste hva det koste vil . 
I det som Brand selv kaller krig , må det ofres , og en fanatiker er villig til å ofre sine nærmeste , dersom kallet er stort nok . 
Det er det hos Brand . 
DET NORSKE TEATRET 
Forestillingen på Det Norske Teatret har intensitet og nærvær midt i alle de kalde gråtonene . 
Scenograf Alsaker har brukt Jan Groths splittende strek fra teatrets sceneteppe som utgangspunkt for å skape et scenerom som kler symbolismen i idédramaet . 
Det fungerer effektivt som bilde på steil natur , splittelser i Brands omgangskrets , og ikke minst i den splittelsen han selv opplever . 
I Svein Tindbergs skikkelse er Brand en ensom sjel , en mann som står alene mot majoriteten . 
Og selv når han har den med seg , gnager tvilen ham . 
Han må stadig overbevise seg selv om at han har retten på sin side , så lenge han har viljen til å gjennomføre sin idealistiske fordring . 
I kjølvannet av det , har han et ufravikelig krav til seg selv og andre ; enten så gir du alt , eller så gir du ingenting . 
Tindbergs Brand fnyser av ordet human , men du ser likevel hvordan han rives og slites av egen tvil . 
Personene rundt ham fungerer som kontraster til Brands ideer . 
De representerer tanker og ytringer som utfordrer hans golde perspektiv . 
Agnes Kittelsen har en ro og klarhet i rollen som Agnes , men i konfrontasjonen med hennes milde styrke , øker Brands tvil , og han lar seg ikke rokke . 
Han tviholder på forkynnerkallet i et forfrosset landskap som gjør at deres vesle sønn dør , og at Agnes i sin klare innsikt går samme vei . 
Samme ubøyelighet viser han overfor sin mor , godt ivaretatt av Britt Langlie . 
I samspillet mellom mor og sønn aner du bakgrunnen for Brands kjærlighetsløse liv , og hvilke krefter som driver han til å legge alt i hendene på en Gud eller en kraft han foretrekker å tolke som streng og refsende . 
Brand som person fortoner seg som en bisk fanatiker som er vanskelig å like . 
Han ubøyelighet virker fiendtlig . 
Men forestillingen byr på innsikt og tankegods ; om hvor grensen går mellom destruktiv fanatisme og renskåren idealisme . 
Operaanmeldelse : 
Å nei , Peer 
En rykende fersk opera over Peer Gynt er en begivenhet i seg selv . 
Men dessverre stopper det der denne gangen . 
\ufeff 
For bestillingsverket som hadde urpremiere i Den Norske Opera & Ballett lørdag kveld innfrir ikke på noen måte forventningene man har til historiens første opera over Peer Gynt . 
Og her er det ikke noe opphavsmannen kan gjemme seg bak heller . 
Alle utøverne gjør så godt de kan , og regi og scenografi er bra , av og til fantastisk . 
Men det samme kan man ikke si om musikk og libretto . 
Peer Gynt-operaen har dessverre blitt en salig blanding av alt for mye orkestermusikk i et anmassende , seinromantisk tonespråk kombinert med alt for mye tekst formulert som atonalt , intetsigende , resitativisk skvalder . 
Resultatet blir en opera som , til tross for at den tar opp store og viktige spørsmål , verken griper , får oss til å le eller provoserer , men først og fremst blir kjedelig . 
Av og til pinlig . 
Det er estiske Jüri Reinvere som har skrevet både musikk og libretto på oppdrag fra operasjef Per Boye Hansen . 
Og meningen har vært å lage en ny Peer Gynt-historie tilpasset vår tid . 
I og for seg er mye av innholdet fint tenkt , og det balanserer ganske godt mellom klare referanser til og sitater fra Ibsen og nye handlingselementer . 
Men dessverre skjer det gang på gang at det som kunne vært gripende øyeblikk druknes i prat . 
Det blir alt for mye tekst som stadig tetter de rommene som burde vært forbeholdt ettertanke eller finurlig musikalsk utbrodering . 
Og under all teksten pøses det på med kolossale orkesterflater uten tilstrekkelige nyanser og framdrift . 
Dermed blir det bare noen få ganger at handlingen antydningsvis griper , og talende nok er det de scenene der orkestermusikken er tatt helt ned og sceneaktørene får rom til å synge og spille ut . 
Mor Åses dødsscene med Peer på sengekanten fungerer på dette viset , det samme skjer når Peer og Solveig møtes igjen mot slutten . 
Den omtalte skuddscenen som minner oss om Utøya-massakren virker derimot verken fæl eller provoserende . 
\ufeffRegissør Sigrid Strøm Reibo har gjort en flott jobb med å få dette såpass på stell . 
Og hun har helt tydelig jobbet tett sammen med scenograf og kostymedesigner Katrin Nottrodt . 
Sammen bygger de et fint visuelt scenebilde som hele tiden er helhetlig og til dels utsøkt , og det gjør at man får mange fine opplevelser for øyet . 
Nils Harald Sødal gjør en flott jobb med hovedrollen og skal ha stor ære for prestasjonen . 
Marita Sølberg synger som vanlig nydelig og gjør en fin figur som den unge Solveig mens Ingebjørg Kosmo gestalter både Mor Åse og den gamle Solveig på bra vis . 
Kontratenoren David Hansen synger Bøygen og Chesire-katten med en fantastisk stemme , og gang på gang tenker man på hva dette elitelaget kunne fått til med et annet musikalsk utgangspunkt med en annen framdrift og melodisk nerve . 
Eventuelt kunne det vært et brukbart stykke teater hvis aktørene kunne fått anledning til å spille ut mot hverandre i stedet for å stå og stampe i en resitativform . 
Teateranmeldelse : 
Festmiddag med brodd 
Det er en sprudlende og leken julemiddag Nationaltheatret serverer . 
I tillegg innbyr den til refleksjon og brodd . \ufeffRegissør Tønnesen og gode hjelpere har spunnet en levende og livfull historie rundt en families julemiddag fra 1915 til nåtid . 
De har tatt utgangspunkt i Thornton Wilders stykke The Long Christmas Dinner fra 1931 . 
Men her er Stavanger åstedet ; et sted der ærverdighet og tradisjon i de gamle velstående familier sto høyt , og et sted som klarte seg godt under første verdenskrig , ikke minst på grunn av hermetikkindustrien . 
Det er rammen rundt stykkets start . 
Det er også en tid da julens religiøse innhold fremdeles var det sentrale . 
Gradvis endres verdibegrepene i takt med det norske samfunnets utvikling . 
Velstand , krig , konkurs , oljeeventyr ; dette belyses med vidd og kløkt i fortellingen om familien Berge . 
Scenerommet inneholder et stort trekantet bord der lun hygge , intriger , formaliteter og familiære utblåsninger utspilles i alle fasetter . 
Uansett gjelder det å holde en flik av fasade , fordi som karakteren 
Inger med energisk desperasjon sier mot slutten ; « familien er en slags lang rekke av mennesker , et uoverskuelig pilegrimstog » . 
Og i løpet av den halvannen time lange forestillingen konfronteres vi med de fleste tildragelser som forbindes med jul og familie . 
Det kan være den alltid velplasserte mandelen i grøten , eller den helt spesielle historien fra barndommen som vokser seg så artig at den må gjenfortelles av en bestemt person , til hylende latter fra alle andre . 
Og familiens tante med mørke skygger fra ungdommen , en far som alltid blir full , en mor som vil dysse ned enhver konfrontasjon . 
Dertil kommer enhver ny generasjons evne til å skape trykkbølger , det være seg med amming eller banning rundt bordet . 
Med største naturlighet og et lekent drag glir ensemblet inn og ut av diverse roller , og alle aldersklasser . 
De fødes med et skrik og dør i fredsommelighet . 
Overgangene mellom år og tiår er sømløse . 
Kontinuitet og endringer synliggjøres med små fine detaljer , både gjennom vemodsfylte , men mest gjennom lattervekkende episoder av lett gjenkjennelige karakter . 
Julemiddag er en spenstig , morsom og fin fortelling om familie , om hvilke sterke emosjoner som trigges når familiebånd settes på prøve . 
Og som avrundes med en slutt som nydelig indikerer at slekt følger slekters gang . 
BORGHILD MAALAND 
Teateranmedelse : 
Sex med lav potens 
Ingen klisjé er glemt når Dennis Storhøi skal fortelle oss om sex og samliv i en forestilling med lav potens . 
Han kaller det juleshow - den nesten halvannen time lange seansen der han deler sine synspunkter på kvinner og menn , deres likheter - og fremfor alt ulikheter . 
Det dreier seg om emosjonell hukommelse , multitasking , biler , kjoler , shopping 
- You name it ! 
Har vi hørt det før ? 
Altfor ofte , i utallige sit-coms , filmer , sketsjer , revyer . 
Intet er nytt under hverken kjolen eller buksesmekken i Storhøis tirade av beskrivelser om menn og kvinners adferd i et forhold . 
Teaterkjeller " ' " n Oslo Nye 
Men man kommer ikke bort fra at han er en riktig så god skuespiller . 
Så i visse glimt passerer han forbi det platte lag , og leverer doser av fin ettertenksomhet , som for eksempel i sin beskrivelse av møtet med den store kjærligheten . 
Det hele bygges rundt en del vitenskapelige postulater om kvinner og menns hjernehalvdeler . 
Materialet innbyr til både lett komikk og skarp ironi , noe Storhøi griper fatt i . 
Problemet er bare det at han utnytter ironien dårlig , og komikken består av de tidligere nevnte klisjéaktige utsagnene . 
Siden dette er et « juleshow » i Teaterkjelleren på Centralteatret , så er publikum ment å være en delaktig brikke . 
Vi er seminardeltakere og med på forskning . 
Man kan hive innpå med både mat og drikke ( på seminarer flest får man i de minste en gratis drink eller fem ) , og man er med på aktiviteter . 
Noen vil muligens synes det er artig , men med kun farris i blodet kjennes det kleint ut . 
Ikke fordi lekenhet mellom sal og scene er kleint i seg selv , men fordi påfunnene i dette tilfellet virker malplassert i forestillingen . 
Jeg har stor respekt for Dennis Storhøi som skuespiller . 
Han har teft og scenisk nærvær . 
Han sneier innom den delen av sitt talent i et par sekvenser , der han får brukt evnen til å karikere andre personer , og der hans varierte stemmeleie løfter forestillingen . 
Men skal du lefle med verdens mest brukte tema ( sex og samliv ) bør du løfte det fram med noe nytt , eller i det minste virke forfriskende . 
Dette minner mest om hule ekko fra urtiden . 
Teateranmeldelse : 
« Ungen » Nationaltheatrets utforskende lillebror , Torshovteatret , skal tøye grenser . 
Med musikalen « Ungen » tøyer de dem litt for langt . 
Musikalen bygger på Oskar Braatens skuespill fra 1911 . 
I 1973 hadde Egil Monn-Iversen og Harald Tusbergs musikal premiere på Det norske Teateret , i 1974 kom filmen . 
\ufeffGeografisk passer Torshovteatret « Ungen » bedre enn noe annet sted , med sin skildring av fattigfolk , enslige mødre , slit og strev og samhold og styrke og små strimer av livsutfoldelse i industriarbeidermiljøet nettopp i området like ved Torshov for kanskje 120 år siden . 
Det er en sterk og nyansert historie om mennesker som lever under beinharde kår , med et særlig blikk for , og solidaritet med , fabrikkjentenes vanskelige liv . 
Havnet de i « uløkka » kunne valgene bli hjerteskjærende . 
Om ikke stykkets store heltinne , Hønse-Lovisa , kunne rekke dem en hjelpende hånd , da . 
Torshovteatrets intime manesje krever forenkling og nedskjæring av musikalen . 
Det viser seg vanskelig å få til godt nok Riktignok er finnes gode scener og fine detaljer midt i den skittenbrune scenografien . 
Og det er åpenbart at man har jobbet hardt , både musikalsk og med dramaturgien . 
Likevel er det ikke til å komme forbi at Monn-Iversens og Harald Tusbergs i og for seg helt utmerkede sanger fungerer langt bedre med mye mer rom rundt seg , enn når teatersirkelens tranghet skaper en noe nær fysisk intimitet mellom skuespillere og publikum . 
Åtte skuespillere fyller scenearealet til bristepunktet her og der . 
Likevel blir de for få til å bære stykket godt nok frem . 
Og for mange til at man rekker å opparbeide den identifikasjon og sentimentalitet historien krever for riktig å ramme . 
Fabrikkjentenes vanskelige liv burde angått oss i langt større grad enn den til syvende og sist gjør . 
For all del : 
Det er ting å glede seg over . 
Men altså også denne følelsen at formatet mellom scene og stykke denne gang ikke samsvarer godt nok . 
JON SELÅS 
Teateranmeldelse : 
« Kjente jeg deg ? » HAMAR ( VG ) 
En liten perle av en teaterforestilling så dagens lys i Hamar kulturhus i går kveld : 
« Kjente jeg deg » , om Rolf Jacobsens ( 1907 – 1994 ) omskiftelige liv og fantastiske diktning . 
Å fange en mann og hans kunstneriske verk på 75 minutter er selvfølgelig umulig . 
Men man kan forsøke et scenedikt for i det minste å formidle en flik av et hele . 
For hva annet er vel diktning , enn fliker av erkjent liv ? 
KJENTE JEG DEG ? \ufeffToralv Maurstad er den selvfølgelige søylen i denne forestillingen . 
I en avsluttende diktlesning når han frem dit bare den helt ultimate formidler kan komme : 
Han blir Rolf Jacobsen . 
Eller : 
I alle fall hans stemme . 
Wenche Medbøe er Maurstads helt nødvendige med-forteller i dette « samtale-teateret » : 
Kollegaen som skaper bredde , kontrasten som skaper liv , stemmen som opponerer eller forsvarer eller fyller inn . 
Gitaristen og sangeren Amund Maarud , mest kjent fra blues- og rockscenen , er den utradisjonelle og uventede akkompagnatør , også ansvarlig for nye komposisjoner . 
Det går helt strålende ; over et vidt spekter av sjangere , fra hans egne musikkstiler – men også innom alt fra viser til nesten atonale lyder . 
Det blir « Rolf Jacobsen-musikk » så god som noen . 
Dikteren Rolf Jacobsen blir ofte forklart som vår første og største modernist , fordi han i sin tid var den første som gjennomlyste det teknifiserte , moderne norske samfunnet . 
Men et sånn historisk avgrenset begrep blir meningsløst i forhold til hans samlede verk , både i forhold til innhold og stil . 
Han kunne skrive om gravemaskiner og telegrafkabler og tog , ja vel . 
Men også kjærlighet og sjelsliv og vare naturobservasjoner , humor og åndelighetens nedslag i tilværelsen . 
Blant mye annet . 
Kobler man dette sammen med noen ubegripelig personlige valg – hans nazisme , først og fremst – får man også en mann og en skjebne som bærer i seg elementer man vanskelig kan begripe , forholde seg til eller unnskylde . 
Men hans liv og virke er på godt og ondt ubestridelig knyttet til det forrige århundres Norge – og diktningen så rik at den aldri bør bli glemt . 
Hør , Riksteateret : 
Bedre stoff til hele Norge enn « Kjente jeg deg » finnes knapt i dag ! 
Showpremiere : 
Godlynt gløgg Solid julesnacks med én kjent og to ukjente . 
Julelatter 2014 . 
Latter , Oslo . 
Av og med Christian Mikkelsen , Olav Svarstad Haugland og Jonna Støme . 
Regi : 
Vemund Vik Produsent : 
Elina Krantz / Stand Up Norge « Julelatter » er humorscenens årlige løse snipp , hvor forholdsvis ukjente talenter har fått vise seg frem og piske opp julestemningen fra tidlig i november . 
Årets trekløver gjør seg slett ikke bort – og serverer en godlynt gløgg , nesten fri for griseprat . 
Kjendisen blant de tre er Jonna Støme , som i showet fungerer som en slags konfransier på den maksimalistisk julepyntede scenen . 
Han er i « nå skal vi kose oss » - hjørnet med barne-tv-stemme og interaksjon med publikummere på første rad . 
Denne « smalltalken » fungerer greit som lim , men tilfører ikke showet mye og burde vært kraftig barbert . 
For Jonna viser seg etter hvert nemlig som en glitrende formidler av historier med pinlig snert , knøttsmå episoder han kreerer stor humor ut av . 
Olav Svarstad Haugland ( ja , sønnen til hun du vet ! ) og Christian Mikkelsen kommer fra standup- og improteatermiljøet i Bergen . 
De spretter på scenen med en heidundrende Las Vegas-inspirert julegave-nummer med gjest fra salen , og forlater oss timen senere med julegangstarapp . 
Derimellom har de presentert nye , til tider innovative vinkler på alt som har med jul å gjøre . 
Svarstad Haugland fleiper om moren og seg selv som « badass » kristen . 
Litt fornytt standup foreløpig , det løsner antakelig mer nærmere jul – og uten mamma Valgerd i salen ? 
Sangen og rappen er imidlertid helt upåklagelig . 
Makker Mikkelsen er en mer umiddelbar hit : 
Med mimikk og stemmebruk ( og en helt avsindig latter ) skaper han figurer det gapskrattes av . 
Jeg likte spesielt mørkemann-presten leverer julebudskapet forkledt som « kul » , hashtag evig fortapelse ! 
Imitasjon behersker han også , så her kan flere enn Espen Eckbo notere seg for en utfordrer . 
Ingen jul uten « Julelatter » ? 
Tja , Støme , Svarstad Haugland og Mikkelsen er i hvert fall tre gode grunner til å ta seg en frikveld i julestria . 
Komiske Are Som komiker er Are Kalvø både grenseløs og perfid , men aldri ondsinnet . 
Vi får som fortjent . 
Her i VG-huset må vi ennå noen år leve med Kalvøs narraktige ekko av vårt journalistiske alter ego , slik dette – lørdag etter lørdag – ble brettet ut for det norske folk i « Hallo i uken » . 
Helt poengløs var han kanskje ikke . 
Likeså fikk Bondevik-regjeringen så ordensmedaljene passet . 
Det er ikke sikkert at absolutt alle som hevdet det var en ære å bli parodiert virkelig mente det . 
Satirisk , ja – gemen , nei . 
Så hvordan klarer han seg på egen hånd , uten NRKs kobbel av tekstforfattere og støtteapparat ? 
Uten Beranek som sidekick og lagkamerat ? 
Veldig bra , vil jeg si . 
Nå er ikke dette første gang Are Kalvø står på en scene , akkurat , og humoristiske tekster har han begått siden puberteten . 
Men som soloartist , uten annet å spille på enn egne strenger , debuterer faktisk komikerveteranen nå med enmannsshowet « Kalvø » på Det norske teatret . 
I Erik Ulfbys sømløse regi , er det en forestilling å få med seg . 
Hvor bevisst det er , skal være usagt . 
Men hele åpningsmonologen om Ibsen og gjentatte jubileer , er som et nikk i seg selv til den norske komiker som fremfor noen definerte den såkalte isbryteren i hjemlig revytradisjon . 
En av Arve Opsahls mest kjente åpninger ( fra en Frøland-revy ) handler nettopp om jubileums-Norge og de evinnelige Ibsenårene . 
Are Kalvø er med andre ord godt innenfor kjent terminologi og et vel utprøvd format med denne forestillingen . 
Og slik historien flettes inn i historier , noen av dem dypt personlige , bringer han en god revytradisjon et steg videre . 
Noen vil sikkert insistere veldig på at dette er stand-up og ikke traurig revy , og gjerne det , men uttrykket er like fullt det samme . 
Noen kjepphester har han salet opp på ny for anledningen , og det tåler vi godt . 
Få komikere kan som Are Kalvø , med sitt bredeste flir , raljere så vidunderlig med selvhjelpsindustrien . 
Hans evne til å « se » hva som skjuler seg bak statistikk og offisielle tall , får også en tematisk omdreining . 
Noen observasjoner av hva som « egentlig » foregår på jobbseminarer får skrives på kontoen for nødvendige overganger . 
Den forgangne NRK-tirsdagens fjernsynsteater-traume begynner vel også å ha passert datostemplingen . 
Derimot setter Are Kalvø en historisk ferskvarerekord , om et slikt uttrykk kan benyttes , når hans unge kones sykdom og død helt uforvarende blir revymat . 
Det kommer så overraskende og så fullstendig « feil » i Kalvøs inderlig ironiske utlevering av seg og sitt at det går et par øyeblikk før vi også fanger det underliggende alvoret . 
Jeg er ikke blitt så satt ut på en komiforestilling , og så berørt på denne måten , siden Jon Schaus hudløse selvangivelse « På bar bakke » i 2006 . 
Den gang skrev jeg at det gikk et vannskille i norsk stand-up , før og etter Jon Schau . 
Det er fristende å ty til samme metaforbruk , i den forstand at måten enkemann Kalvø bringer sin sørgelige privathistorie inn på scenen , så gjør han det med verdighet og respekt . 
Ingen betviler Kalvøs smerte , men ingen betviler heller hans rett til å le av det latterlige i gravalvoret . 
Det kreves mer enn mot og en velformulert replikk for å skape et slikt rom . 
Det kreves hjertelag , og det er Are Kalvøs « hemmelighet » som komiker . 
Ikke en gang den ironiske rustningen kan kjøle ned varmen som pulserer under . 
For å oppsummere med Kalvø selv : 
Han var ikkje så verst ! 
Strålende søstre 
Teater om kjedsomhet og lede kan fort bli en selvoppfyllende profeti . 
Hanne Tømta har tvert imot gjort Tsjekhovs « Tre søstre » til en fortettet feelgood-forestilling . 
Med et gjennomgående kompetent stjerneensemble , som antakelig bare Nationaltheatret kan mønstre , blåser regissøren nytt liv i den russiske dramatikerens ordrike skuespill . 
« Tre søstre » er et sjeldent pratsomt stykke som like sjeldent tar helt av , fordi det tradisjonelt knyttes så mye ærefrykt og beven til salig Tsjekhovs psykologiske stillferdighet . 
Der er ikke Tømta & co . 
Det er fortsatt taletrengt , verbalt eksaltert på grensen til det ordgastiske . 
I denne tapningen gnager skuespillere og iscenesetter seg inn til beinet i fortellingen . 
Tsjekhov selv kalte vel alle sine skuespill komedier , men tungsinnet og den nærmest stillestående stemningen i dem , gjør det ikke like opplagt å vite nøyaktig hvor vi skal sette inn latteren . 
Her ligger imidlertid også Tsjekhovs styrke , og slitestyrke . 
Nationaltheatrets dyktige ensemble spiller ut komedien med største alvor . 
Derfor sitter vi heller ikke og gapskratter av de tsjekhovske aforismer og selvmotsigelser når de kjente replikkene faller . 
Vi humrer derimot jevnt og gjenkjennelig fordi dette kunne vært oss . 
Rammefortellingen er den samme gamle ; om generalens tre døtre som drømmer om å unnslippe provinsens kjedsomhet . 
Lykken skal jo være å finne i storbyen , må vite . 
Men jo mer de lengter , jo sterkere blir passiviteten . 
Håpet de klamrer seg til punkterer initiativet og stenger til slutt veien vekk . 
Det er sagt om Tsjekhovs stykker « Måken » , « Kirsebærhaven » , « Onkel Vanja » og « Tre søstre » at denne kvartetten utgjør en « medmenneskelighetens altertavle » med sine ikoniske frem- og forestillinger av vår skjørhet og skrøpelighet . 
Her speiles vår tilværelse fra vårlig ungdommelighet og dens lengsler til alderdommens høstlige resignasjon . 
Men Tsjekhov salver det hele med lindrende humor , han var tross alt lege , og selv de livsudyktige karakterene i « Tre søstre » fremstår med forsonende trekk . 
Det løfter det hele ytterligere at forestillingen fremstår så samspilt ; indivinduelt fortolkende , absolutt , med solide rolleprestasjoner , men musikaliteten er i det kollektive uttrykket . 
Trine Wiggen , Laila Goody og Mariann Hole er stykkets strålende søstre , Bjørn Flobergs nesten wesenlundske apparisjon ( neppe tilsiktet ) gjør hans offisersgestalt til en riktig så underfundig skikkelse , men sorry , gutter og jenter , den jeg maler det største krysset i taket for , er dramatikerens alter ego , legen Ivan Tsjebutykin , spilt ut med det remmer og tøy kan tåle av 90-årsjubilant Espen Skjønberg . 
Elegant og absurd , lett og tung , som forestillingen for øvrig . 
Teateranmeldelse : 
Eventyrlig seilas med Jordal Sjøsprøyten står og følelser rår i denne seilasen om en førstereisgutts barske liv . 
Helge Jordal loser oss gjennom brottsjø , smulere farvann og en himmel full av funklende stjerner i en forestilling som puster liv i et frodig galleri av personer og personligheter . 
Etter å ha hatt kloa om sitt bergenske publikum med denne fortellingen en god stund , er det tydelig at han har den solid plantet innabords . 
Nå er han klar for turné landet rundt . 
Det bør bli rene signingsferden i et land der tilknytningen til havet og sjøfartsnæringen er så dypt forankret . 
Ikke bare fordi det handler om en vesentlig del av vår nære historie , men fordi Jordal er en tekstformidler av rang . 
Han favner dybden i førstereisguttens seilas fra ungdom til alderdom ; alt som er av bølgetopper og daler . 
Jordals kroppsspråk og toneleie skifter i ustoppelig tempo , på grensen til det heseblesende iblant . 
Her er harselerende karikering , sødmefylte toner , hjerteskjærende situasjoner , bråkjekk brumling og frekke fraspark . 
Det er lattervekkende , men likevel uendelig sårbart . 
Morten Lorentzen har skrevet stykket om førstereisgutten Martin . 
I likhet med mange andre unggutter i 1950-åra dro han tidlig til sjøs . 
For Martins vedkommende handlet det om å stikke av fra en ufyselig gutteskole , en mor som ga blaffen og en stigmatiserende bakgrunn som tyskerunge . 
Stykket forteller med friskt språk og poetiske vendinger om en førstereis " ' " møte med sjømannslivet , om samhold , buler i fremmede land , om den fantastiske stjernehimmelen over Suezkanalen , om møte med kvinnen i Rio , om hvordan ting kan gå fryktelig galt og hvordan livet kan snirkle seg inn på rett kjøl igjen . 
Alt dette serveres gjennom Jordals evne til å puste liv i fortellingen . 
Han er som en eventyrforteller fra svunnen tid . 
Riktignok har han hjelp av effektive lydkulisser og noen smektende sambatakter , men det er han som drar oss inn i en fascinerende beretning som visualiseres høyst levende i vår egen fantasi . 
Helge Jordals seilas som førstereis er tvers igjennom følsom og folkelig . 
BORGHILD MAALAND 
Showpremiere : 
Skeiv i stilen DRAMMEN ( VG ) 
To ting forstår du fort når du har sett Sturla Berg-Johansens nye show . 
Først og fremst er han en nostalgisk humorist . 
Også er ’ n homo . 
Premiere : 
Hva ler du av ? 
Med : 
Sturla Berg-Johansen 
Han slår noen slag for ufarliggjøring av tabuord , mannen som for noen år siden sjokkerte alle fremmøtte da han sto frem som homofil på direkten midt i sitt eget show på Chat Noir i Oslo . 
Og han gjør det med verbal slagkraft og glimt i øyet , selv om homse-tematikken nesten blir i overkant dominerende til tider . 
For drøy er han derimot ( nesten ) aldri . 
Sturla Berg-Johansen er opptatt av sunn folkeskikk og tråkker aldri over noen grenser som gjør oss tilskuere flaue . 
Folkeskikken har han arvet fra sine forgjengere på Oslos revyscener ; de fleste blir imitert med glans , ikke minst Leif Juster som er en velkjent Sturla Berg-Johansen-klassiker . 
Faktisk imponerer han voldsomt som imitator , men « ofrene » kan være vanskelige å identifisere for alle under førti år . 
Ole Paus er den yngste , ellers går det i Einar Rose , Arve Opsahl , Oluf , Per Aabel og Carsten Byhring . 
Den nye generasjonen får en nidvise uten imitasjoner , og hvor mange av den digitale generasjonen kjenner de nevnte komikerlegendene godt nok til å trekke på smilebåndet ? 
Det var mange nok av dem i Drammens Teater i torsdag kveld , for de aller fleste lo . 
Og det er nettopp hvorfor vi ler og hva vi ler av som Sturla Berg-Johansen søker å finne ut med sitt nye helaftens show . 
Et svar får vi aldri – for det har han ikke – og strengt tatt er dette temaet nærmest et skalkeskjul for å binde hovedpersonens komikertalenter sammen til et helt show på 75 minutter . 
Men blås i det . 
Imitasjonsdelen i første avdeling er mer enn fornøyelig nok , men det er midtveis og ut at Berg-Johansen virkelig skinner . 
Han er nemlig en utrolig dyktig standup ’ er , rå og direkte når det trengs , med timing , sjarm og publikumstekke som virker helt naturlig for han . 
Og han er morsom , ikke bare i homovitsene ( den med Karius og Baktus burde legges ut som video på gaysir.no ! ) , men også i de spontane frekkhetene når han innleder en av mange dialoger med sitt publikum . 
Da får vi heller legge skylden på at mulige nerver på en premierekveld gjør at noen poenger slukes litt for brått i det hektiske tempoet han legger opp til . 
Selv har Sturla Berg-Johansen sagt at det viktigste med høstens show er å få folk til å kose seg . 
Dét klarer han iallfall fint . 
Teateranmeldelse : 
Rastløs og hudløs Hamlet Med rastløs energi og sårbar fortvilelse gir Marie Blokhus liv til rollen som Hamlet . 
Og det er viktig å understreke at det er rollen , fordi denne intense , men delvis sprikende forestillingen handler om hvilke roller vi ikler oss , hvordan vi og andre tolker dem , og hvilke konsekvenser våre « rollespill » kan få . 
« Hamlet » er blant de største klassikerne . 
Moral , kjærlighet , maktkamp , brodermord , svik , hevn , råtne triks i fleng - alt finner du her i fortellingen om prins Hamlet som finner ut at farens død skyldes drap . 
Drapsmannen er farens bror , som gifter seg med Hamlets mor . 
Det ulmer av dulgte hemmeligheter og det som sies og gjøres har ofte en helt annen betydning enn hva det gir seg ut for . 
Derfor har regissør Øian valgt å fokusere på den skjøre balansen mellom hva som er ekte , og hva som er spill . 
At Hamlet spilles av en kvinne , blir i denne sammenheng hverken påtatt eller unaturlig . 
Marie Blokhus har en kjønnsnøytral tilnærming til en Hamlet der tankene , uroen , sinnet , og fortvilelsen spilles ut med klarhet og nærmest hudløs substans . 
Handlingen foregår i et åpent scenerom , i nåtid . 
Uttrykkene veksler mellom intim nærhet , showhumor ( Vidar Magnussen i rollen som en alltid morsom Magnussen ) , og scener med mer ekspressiv kraft . 
Det er tempo og rytme i forestillingen . 
Men i blant får det hele et fragmentarisk preg ; noe som farer forbi uten at det berører hverken emosjonelt eller intellektuelt . 
Men når Blokhus fremfører sine monologer med en inderlig overbevisning er det rått . 
Ousdal i rollen som Hamlets morderiske onkel tilfører rollen en neddempet pondus , der hans farlige motiver blander seg med tvil over egen handling- og rolle . 
Kjosås har dobbeltrollen som Hamlets kjærlighet Ophelia og Hamlets venn Horatio . 
Som Ophelia har han lite å spille på , og scenen der han / hun blir gal virker malplassert . 
Men som Horatio opptrer han som Hamlets mildere skygge . 
I tillegg viser Kjosås sitt dynamiske musikalske talent gjennom bruk av stemmen i ulike sammenhenger - blant annet som lyden av våpen i en effektiv og stilisert sluttscene . 
Et fint og tankevekkende innspill i stykket , er når duoen Blokhus og Kjosås i en filmsekvens sitter på bar Ophelia Bar & Club i Oslo og prater med den entusiastiske astronom Knut Jørgen Røed Ødegaard om The Big Bang og om vår plass som stjernestøv og brikker i det gedigne universet . 
Det er noe Shakespearsk over det ; ved mer enn en anledning skrev han om verden som en scene der hver og en må spille sin rolle . 
Det blir man minnet om i denne forestillingen som gir tankegods i etterkant , og der Edvard Hoems poetisk kraftfulle oversettelse kommer til sin rett . 
BORGHILD MAALAND 
Teateranmeldelse : 
« Brørne Løvehjarte » Faktene står i veien for følelsene hos Kavring og Jonatan . 
Premiere : 
« Brørne Løvehjarte » Sted : 
Det Norske Teatret Med : Emil Johnsen , Oddgeir Thune , Unn Vibeke Hol , Heidi Gjermundsen Broch m.fl. 
Dramatisert av Svein Sturla Hungnes « Brødrene Løvehjerte » er en av Astrid Lindgrens mest hjerteskjærende historier , samtidig som den oppsiktsvekkende nok handler om døden . 
På samme tid er den en temmelig skjematisk fremstilling av kampen mellom det gode og det onde , og Det Norske Teatrets oppsetning blir dessverre altfor ofte like skjematisk i sin tolkning av de nevnte hovedtemaene . 
Samspillet mellom brødrene , den modige og altoppofrende Jonatan ( Oddgeir Thune ) og den mer naive og barnlige lillebroren Kavring ( Emil Johnsen ) , halter nærmest fra første stund . 
Følelsene mellom dem virker påtatt , replikkene som om de leses rett fra manus og vi får aldri et inntrykk av hvor sterkt bånd det egentlig er mellom dem . 
Samspillet kommer seg etter hvert som historien rulles ut , men forløses ikke før i en aldeles nydelig sluttscene der Kavring frivillig hopper i døden med sin døende storebror . 
Den scenen er magisk . 
Men det er også den siste i hele stykket . 
Samtidig er det først her det fokuseres på selve dødstemaet som er så sentralt i denne historien . 
I den heseblesende starten får vi den nesten ikke med oss . 
« Brørne Løvehjarte » holder heller ikke pusten lenge nok til at publikum kan dvele ved drømmesekvensene – fantasy-elementet – og overdriver samtidig de onde elementene til å bli i overkant dumme , plumpe og brølende . 
Isolert sett er det morsomt , men i denne sammenhengen overskygger dessverre mye av den ufrivillige komikken det som stykket egentlig burde handle om . 
Eller er komikken lagt inn for at også de minste skal få utbytte av forestillingen ? 
Er det da ingenting positivt ? 
Å jo da , men det foregår stort sett over og rundt hodene på skuespillerne . 
Scenograf Even Børsum og lysdesigner Ola Bråten er de egentlige stjernene her med imponerende kreative løsninger på hvordan både hester , duer og drager kan gestaltes med enkle virkemidler . 
« Brørne Løvehjarte » er en fryd for øyet , men enn så lenge kun en delvis stimulans av intellektet . 
Teateranmeldelse : 
« Litt av et par ! 
» Det er simpelthen glitrende , avansert og meget morsom verbalkunst de to herrene Nils Vogt og Sven Nordin nå skal turnévelsigne landet med gjennom mørke høstkvelder . 
« Litt av et par ! » heter stykket , signert den vitale og tungt prisbelønte amerikaneren Neil Simon – her i en behendig og hundre prosent dynamisk norsk tilretteleggelse ved Nils Vogt . 
Det handler om rotekoppen Oscar ( Nordin ) og petimeteret Felix ( Vogt ) som blir samboere , etter hver sin skilsmisse . 
Og det er i grunnen det . 
Bortsett fra at de to rollene altså avspeiler liv og fortredeligheter og gleder og sorger på briljant vis , fremelsket av folkeheltene Vogt & Nordin i noe som av og til ligner svakt både på « Mot i brøstet » og « Karl & Co » . 
Men som går himmelhøyt over begge deler . 
Dette er simpelthen noe så sjeldent som høylitterær buskis av frydefull sort ! 
Måten å gjenkjenne kvalitet i et stykke som dette , er hovedsakelig to ting : 
At det kan ta ett sekund , en eneste rykning , to små grimaser fra den huiende komikk til medfølende alvor og nærværende tragedie . 
Og at man føler seg hellig overbevist som at de to virkelig elsker hverandre , selv om de krangler og slåss som et gammelt ektepar etter hvert . 
Et tredje , lite manustriks må også nevnes : 
Teksten loopes , som det teknisk heter ; små poenger fra forutgående gags dukker opp som sammenbindende og helhetsskapende elementer i senere sammenhenger . 
Intelligent , rett og slett . 
Begge deler tas bomsikkert vare på av to rutinerte skuespillere , som rimeligvis kjenner hverandre ut og inn etter så mange år sammen . 
De stortrives åpenbart og støttes bunnsolid av biroller – og Count Basie på lydsporet . 
Verbaljazz på dette nivået krever totalt sømløs flyt . 
Under premierens første akt fantes bittesmå hakk . 
Men det betyr ikke annet enn at forestillingen på litt sikt vil bli enda bedre . 
JON SELÅS 
Teateranmeldelse : 
Diktatorfruer Oslo Nye Cetralteateret har verdens beste opplegg for en gravalvorlig farse med « Diktatorfruer » . 
Det blir de forspilte sjansers mulighet . 
Stykket er nytt av i fjor , skrevet av tyske Theresia Walser . 
Den gode ideen er å samle tre fallerte diktatorfruer ; det skal lages film om dem . 
Margot Hoenecker er enke etter DDRs siste partisjef , Erich Hoenecker , Imelda Marcos overlever stadig sin filippinske gemal Ferdinand Marcos . 
Mens Leïla Ben Ali hadde den tvilsomme æren av å være gemalinne til « den arabiske vårens » velfortjente utløser , president Zine El Abidine Ben Ali i Tunis . 
Det er åpenbart at kvinner som disse tre , er gull for en satire og / eller komedie . 
På bakgrunn hva de i virkeligheten representerte og dekket over av politisk jævelskap , forfølgelser , tortur , undertrykkelse og grådighet , må jo deres sikkert temmelig gjennomførte selvrettferdighet begrunnes med alt fra blind idioti til grassat og vanvittig rasjonalisering . 
Og det ser man unektelig spor av på teaterscenen , også . 
Men « Diktatorfruer » har et kjempemessig formalt problem som scenestykke : 
De tre snakker jo i « virkeligheten » samme språk ( selv om alle på scenen selvfølgelig snakker norsk ) . 
Og i sakens anledning er det innført en tolk , en simultantolk endog , som delvis oversetter , delvis forvrenger delvis deltar selv i meningsutvekslingen . 
Det blir et nokså surrealistisk virvar av det hele , som faktisk blir forvirrende og dessverre smått ufarliggjørende etter hvert . 
Og det tar i perioder bort den grunnleggende brodden som burde ligget langt klarere ligge i bunnen av et materiale som dette . 
De tre damene kjemper energisk med stoffet ; Helle Haugen som et grått reglementsdyr av en fru Hoenecker , Birgitte Victoria Svendsen som overdådig operetteaktig fru Marcos , Mari Maurstad som et selvhevde null av fru Ben Ali . 
Men det fører likevel til altfor lite av noe som helst , bortsett fra de rene ablegøyer . 
Artig nok . 
Men langt under siktemålet . 
Får man anta . 
Teaterpremiere : 
« Billy Elliot » « Billy Elliot » er en forundringspakke av en musikal : 
Ny , spennende og annerledes . 
Premieren i Folketeateret i Oslo i kveld ble en fest ! 
Historien burde være kjent ; den var en makeløs suksess som kinofilm i 2000 : 
Billy er gruvearbeidersønnen fra Nord-England som mot alle tradisjoner og alle forventninger blir ballettdanser . 
Det starter i 1984 : 
Den britiske statsministeren Margaret Thatcher levde opp til sitt rykte som « jernkvinnen » . 
Etter at hun hadde vunnet Falklandskrigen på utebane , gikk hun på hjemmebane løs på de britiske fagforeningene og deres makt . 
I Billys hjemby førte det til en langvarig streik , som ikke førte til noe – for noen parter . 
Men for unge Billy var det altså ikke bare å ta dansetrinn ut av sin egen bakgrunn ; denne hjemlige bakgrunnen – hele hjembyen hans – kjempet for sin eksistens . 
Og da er det vel mye som er viktigere som står på spill enn at en 11-åring skal lære seg ballett ? 
Disse politiske linjene har fått overraskende stor oppmerksomhet i musikalen . 
Og det tilfører en hundre prosent seriøst , men ikke desto mindre velkommen dimensjon . 
( Nesten morsomt å høre et ellers ekstatisk premierepublikum bli litt forbeholden i sin applaus etter en julesang på Folkest Hus : 
« God jul , Maggie Thatcher , det er ett år nærmere din død… ! 
) Så historien en ny og dramatisk og ujålete så det holder . 
Musikken er god , manus en glede . 
Sangtekstene holder imidlertid ikke alltid mål , med litt for haltende ordvalg og noen naive rim . 
En skikkelig låtskriver burde vært hyret inn ! 
« Billy Elliot » hviler i bunn og grunn på en 12-åring . 
Kevin Haugan heter han , selveste Billy . 
Han er et naturlig scenetalent av de helt sjeldne . 
Han synger godt og danser utmerket . 
Men har som aller sterkeste side et smittende og naturlig scenenærvær , som faktisk aldri blir borte , uansett hvor mange andre sceneaktører som er rundt ham eller musikk som buldrer . 
Fantastisk godt gjort ! 
Samtidig er han omgitt av til dels meget rutinerte folk , som vet hvordan en sentral figur skal støttes : 
Nils Ole Oftebro som den hardt prøvde faren , uforglemmelig og vitalt glemsomme Janny Hoff Brekke som mormor , Hilde Lyrån som danselæreren som ikke lengre har egne drømmer – men Billys ! 
Bra ; virkelig bra ! 
JON SELÅS 
Showpremiere : 
Heidundrende heite damer Intelligent galskap midt i tidsklemma fra tre av Norges morsomste damer . 
Showpremiere : 
« Mot i brøsta » . 
Edderkoppen scene , Oslo . 
Regi : 
Arvid Ones . 
Med : 
Henriette Steenstrup , Else Kåss Furuseth og Sigrid Bonde Tusvik Steenstrup , Kåss Furuseth og Bonde Tusvik kjenner hverandre godt , men det er ingen automatikk i at et halvannen time show skal fungere likevel . 
« Mot i brøsta » er nesten knirkefritt , mye fordi de tre – ganske ulike komikere egentlig - kjenner sine egne styrker og svakheter – og utfyller hverandre godt . 
Åpningen og avslutningen med hele trekløveret syngende i kor med fullt band var de eneste gangene ting ikke satt helt som de skulle – og det skyldes mest teknikk : 
Teksten druknet i storbandet . 
Det er fort glemt når trekløveret lover « verdens første mense-show » og serverer mense-dans med de råeste spesialeffektene jeg kan huske å ha sett på en norsk scene de siste årene : 
Hollywood-klasse ! 
Kvaliteten på produksjonen er i det hele meget høy i « Mot i brøsta » i alt fra scenografi til kostymer – med en drivende god flyt . 
Godt håndverk rett og slett – og morsomt så det holder . 
Sigrid , den beste standuperen av de tre , leverer et biskt oppgjør med alt fra Fotballfruens følgere til Nesodden i en monolog hvor hun oppildner seg selv via stikkord . 
Intenst , aggressivt og velformulert uten å bikke over i det ondskapsfullt sleivete . 
Henriette er en glitrende parodiker , ikke minst på svensk - og har som seg hør og bør showets største skuespillerutfordringer . 
Du verden for en energi ! 
Else er en mester i selvironi med snert , og makter å lirke inn litt ettertanke blant all galskapen . 
Showets røde tråd kan vel sies å være et oppgjør med « jaget etter det perfekte blant kvinner av i dag » . 
Dette høres ulidelig kleint ut på trykk , men jeg skal love at de tre behandler temaet festligere enn som så . 
« Mot i brøsta » er storslagent , ellevilt og intelligent , høstens « må se » på humorfronten . 
ØYSTEIN DAVID JOHANSEN 
Musikalen Hellemyrsfolket - storslagen , med svakheter BERGEN ( VG ) 
Det er noe storslagent og flott over musikalen « Hellemyrsfolket » , til tross for svakheter . 
All ære til teatret som har satset på en musikal over Amalie Skrams beske , nådeløse skildring av et Bergen på 1800-tallet . 
Hennes beskrivelser av klasseskillet er ramsalte , likeså hvordan hun hamrer løs på arvesynden . 
Dette har duoen Staalesen og komponist Berntzen snekret sammen til en troende fortelling med sterkt preg av Charles Dickens karakterer , og en solid dose « Les Misérables » attåt . 
Bentzens musikk er drivkraften og fungerer både som kommentar og dramatisering av hendelsene . 
Komponisten har i stor grad lykkes med å formidle stemningen , enten gjennom opera-aktig tyngde , eller med lettere romantiske ballader . 
Assosiasjonene til « Les Misérables » er nærliggende . 
Men ettersom historien males ut , både gjennom musikk , sang og tale , stagnerer variasjonene . 
Og gjennom det får oppsetningen i blant et noe bastant og ensidig preg . 
Riktignok gis det rom for « lysere » passasjer , men det mørke ulmer i alle varianter og blir i blant både monotont og melodramatisk . 
Teksten i de romantiske balladene har heller ikke alltid like stor substans . 
« Av pakk er du kommet og til pakk skal du bli » , er ordene Sivert får høre ; karen som prøver å kvitte seg med familiens tunge lodd , men som ved ethvert forsøk innhentes av skjebnen . 
Her handler det om mennesker som bærer sin bør som treller i slektsledd etter slektsledd . 
Sivert får ikke borgerskapets vakre jente som han drømmer om . 
Han får Petra , som ikke får konsulen hun drømmer om . 
Og til helvete går det når fattigfolk ser sin egen fornedrelse . 
Kjernen i dette er vel tatt hånd om , frodige og frekke skikkelser har fått plass . 
Søfteland står løpet ut som Sivert , han er lett , lur , og bruker sin stemmemessige pondus til å understreke Siverts tragedie og unnfallenhet . 
Kråkevik nyanserer med heftig intensitet en Petra som går fra å være en oppesen optimist til å bli en rasende , fæl og uforsonlig kvinne og mor . 
Pål Rønning og Idun Vik som deres barn Severin og Fie gjør sterkt inntrykk . 
Barna får sin skjerv av motgang . 
Den ene bukker under , den andre overlever . 
I dette dystre univers av menneskeskjebner er det en flik av håp , i form av Fies besluttsomhet i sluttscenen . 
Scenografi , de effektive sceneskiftene og hele stemningen som hviler over forestillingen er tradisjons-tro mot musikaler med historisk tilsnitt . 
Dette er Bergen anno 1800-tallet , herskap og tjenere vet sin plass , selv om begge parter i blant lar følelser ta over for fornuften . 
Det er mye hjerte og smerte i denne nye norske musikalen som til tross for sine gråsoner er vel verd å se . 
« Når vi døde våkner » : 
En imponerende antikvitet TRONDHEIM ( VG ) 
Trøndelag teaters oppsetting av Henrik Ibsens siste skuespill er en imponerende og meget effektfull forestilling ! 
« Når vi døde våkner » er intet enkelt stykke å forholde seg til i våre dager . 
Det er fra 1899 , syv år før dikteren døde . 
Og det handler om den feirede skulptøren , som ser tilbake på sitt liv og sin kunstnerkarriere . 
Ett eneste , stort verk fylte hans kunstnerdrøm : 
« Oppstandelsens dag » . 
Senere har han levd på prestisje og lite kunstnerisk ærgjerrige og tilfredsstillende – men godt betalte – oppdrag . 
Han vender tilbake fra Europa til Norge med sin alt for unge hustru – og møter seg selv i de aller mest grunnleggende spørsmål om hensikten med livet og kunsten hans gjennom Irene , modellen hans til « Oppstandelsens dag » Hun var avgjørende for hans kunst , men han sviktethennes som menneske . 
Nå forsøker de to , sammen , å igjen nå tilværelsens høyeste tinde . 
Parallellen til hva den aldrende Ibsen – han hadde passert 70 da stykket kom – må ha hatt av oppgjør med seg selv i sin livsaften , blir antatt å være sterk . 
Det gjør stykket interessant . 
Men også klart i overkant av hva man kan kalle relevant for oss vanlig dødelige i benkeradene . 
Det skrikende , altoppslukende kunstnerkall blir lett en smått patetisk pussighet i det format Ibsen serverer oss . 
Hva så ? 
Jo , man kan dyrke den iboende tematikk og energi som likevel foreligger , og , for eksempel , lage en skinnende og opplevelsesrik teaterantikvitet ut av det . 
Og det er nettopp det Trøndelag Teater gjør . 
Med hele seg , så å si . 
Fra regissør Tyra Tønnes , tvers gjennom hele ensemblet inn til folkene på teaterets verksted . 
( Anmeldelsen fortsetter under bildet ) 
Det vrimler av barn , uskyldens og det forbigåtte livs mulighet . 
Den tapte livskraft anskueliggjøres kraftfullt ved å oversensualisere den alt for unge kunstnerhustru . 
Der Ibsen antyder forfall , kler både kunstneren selv og hans aldrende modell seg nakne . 
Det er vann overalt , endog en kulp å bade i . 
Små og store satiner ligger strødd over hele den enorme scenen . 
Og for virkelig å dyrke illusjonenes farefulle kunst , dukker et gigantisk speil opp bakerst på scenen , som etter hvert hvelves mer og mer , for til slutt å billedlegge den forgjeves klatringen mot den forjettede toppen på nesten banalt vis . 
Men bare nesten : 
Det fungerer fantastisk : 
En opplevelse ! 
Teateranmeldelse : 
Makeløst mareritt 
« Det er synd på menneskene » , sier August Strindberg i « Et drømspill » . 
Det er for så vidt synd både på skuespillerne og publikum på Nationaltheatret for tiden , også ! 
For det er simpelthen et makeløst mareritt den spanske regissøren og hans stab har pisket fram rundt Strindbergs tekst – som i seg selv ikke akkurat kan kalles harmonisk og fredfullt . 
Stykket ble utgitt i 1902 etter at Strindberg selv hadde gjennomlevd en sjelesplintrende privat krise . 
Det private merkes tydelig . 
Men samtidig ligger en nesten uhyggelig håpløs og fortvilet livsanskuelse under – lett gjenkjennelig i en verden som vår , med krig og vold og urett og jævelskap : 
Menneskene greier , i det store og hele , selv å skape sitt helvete . 
Stykket handler om en gudedatteren Agnes ( en råsterk prestasjon av Marianne Hole ! ) , som stiger ned på jorden for å undersøke menneskenes kår . 
De er forferdelige ! 
Født i smerte , levet i helvetes pinsler , død uten forløsning og fred . 
Og regissør Calixto Bieito lar ingen sjanse gå fra seg til å smøre , tyne , skrike og dvele det inn . 
Skuespillerne kjøres beinhardt : 
Tortureres , slås til blods , skriker i angst , kler av seg , onanerer , knuges , spiser jord , henger etter armene . 
Publikum skånes heller ikke : 
Disharmoniske klanger , sugerrerende lydeffekter , en kjempelyskaster rett i ansiktet , lange og urovekkende pauser . 
Bieito er en djevel av en regissør . 
Han vet at selvfølgelig er det ikke bare å dynge på med elendighet . 
Derfor kommer plutselige brudd i tragedien i form av komikk , vakker skjønnsang , noe nær parodiske klisjeer . 
Men han gjør det aldri for å sukre eller letne noe som helst – kun for å kalibrere håpløsheten til nye og oppfattbare høyder . 
Det blir virkelig for jævlig fælt og provoserende . 
Så ikke så få i salen vil føle seg tråkket på og kalle hele forestillingen feilslått og bedriten . 
Stykkets symbolbruk er omfattende og til dels vanskelig fattbar ; det aner meg at en magistergrad i nyere europeisk – og særlig tysk – teaterhistorie vil hjelpe en del . 
Med en viss rett kan derfor stykket kalles arrogant og elitært . 
Men i bunnen ? 
Fantastisk sterkt og fascinerende ! 
JON SELÅS 
Teater : 
Nådeløs familieskildring 
Det smerter å se et barn bli oversett av sine nærmeste . 
Ibsen har beskrevet det mer nådeløst enn de fleste . 
I « Lille Eyolf » som nå utspilles på Nationaltheatrets Amfiscene , er stemningen lummer , distansert og intens . 
Forestillingen har en nærhet som angår , selv om replikkene glimtvis går så kjapt at de er vanskelig å få med seg . 
Regissør Jupither har laget en forestilling der barnet , Eyolf , tydelig er den som trigger kreftene hos familien rundt seg . 
Det er han de snakker om , men ikke på hans premisser . 
Enten står han i veien for lidenskapen mellom mor og far , eller så vil far skape ham til en fremragende kar , men i fars eget bilde . 
Aldri snakkes det om guttens egne drømmer og ønsker . 
Det er foreldrenes idé om det å være « gode » foreldre som er gjeldende regel . 
Ekteparet Rita og Alfred Allmers er sauset inn i grenseløst selvopptatte sirkler . 
Overdrevet , ja kanskje . 
Men holdningene har urovekkende likheter med dem du ser hos travelt opptatt selvrealiserende mennesker nær deg . 
Pia Tjelta og Kåre Conradi går tett på Rita og Alfred , hun savner lidenskapen hos en ektemann som har giftet seg for pengenes skyld . 
I tillegg er han en drømmer som plutselig finner det formålstjenlig å leve for sønnens interesser Begge sliter med dårlig samvittighet for at sønnen falt i gulvet som baby og ble delvis lammet . 
Alt mens mor og far hadde en hyrdestund . 
Absurd nok er det mens de krangler om sønnens betydning i deres liv , at de ikke ser hans vei mot sjøen og drukningsdøden . 
Reaksjonene som utløses er brutalt beskrevet fra Ibsens hånd , og fremført med nyanser av sinne , angst , skam og etter hvert en gryende selvinnsikt hos duoen Tjelta og Conradi . 
Tjelta balanserer mellom rastløst temperament , undertrykt lidenskap og skarpe undertoner . 
Conradis Alfred er langt fra noen fjott av en ektemann , men en mann som søker et fundament i livet , uten å se hvor fundamentet ligger . 
Dragningen mot halvsøsteren Asta , fint spilt av Engebrigtsen , er også en faktor som gjør familielivet til en noe kaotisk tilstand . 
Barnet er i sentrum , også på slutten . 
Tjelta er sterk og sta og rått overbevisende når hennes Rita beslutter å hjelpe andre barn , som en flik av forsoning overfor sønnen hun aldri egentlig hjalp . 
Det er ganske enkelt hjerteskjærende . 
BORGHILD MAALAND 
Teater : 
Stumfilmteater med brodd Fortellingen om Dr. Stockmann serveres som melodramatisk stumfilm ; en resept full av humor signert Musikklab . 
Ibsens « En folkefiende » har mye av komikkens skjær i seg , sammensydd av Ibsen med skarpe iakttagelser av samfunnet . 
Det er her begrepet « den kompakte majoritet » dukker opp , sammen med Ibsens klare spark til de som påberoper seg samfunnets interesser . 
Dette er spill levende og lekent videreført i en forestilling som sprudler av musikalitet på alle plan . 
Musikklab-gjengen inntok Torshov i vår med Ole Ivars-musikal ; et raust og muntert utgangspunkt . 
« Laborantene » fortsetter å forske på kombinasjonen musikk og teater , med overbevisende lekenhet . 
Det er først og fremst hørbart gjennom far og sønn Revholt som fremragende trakterer hvert sitt piano med musikk som tatt ut fra stumfilmsjangeren ; musikk som formidler drama , følelser , mykhet og raseri . 
Simon Revholt er en vesentlig brikke i Musikklabs prosjekt som altså handler om å utforske symbiosen musikk og teater . 
Men musikaliteten i forestillingen ligger også i helheten . 
Regissør Petter Næss har sammen med ensemblet jobbet fram en samstemt spillestil med koreografert presisjon og humoristisk timing . 
De tekstlige løsninger har samme mangfold og variasjon , og har iblant slående effekt . 
Fortellingen om legen Stockmann som står alene mot majoriteten fordi han påpeker at badeanstalten er forurenset , inneholder mye sinne og krasse observasjoner fra Ibsens side . 
Med stumfilmens melodrama som ramme , blir det satiriske lett synlig . 
Stumfilmens stiliserte uttrykk og tydelige kroppslige språk , akkompagnert av musikk som også evner å spre handlingens dissonans , gjør at Musikklabs forestilling får fram den skarpe undertonen . 
Det er gjennomført godt ensemblespill som presteres , skuespillere som ellers bruker stemmen , viser med all tydelighet betydningen av kroppen som instrument . 
Det gjelder Arnø og Skolmen som med små nyanser og høylytte fakter bedriver sin egen lille krig i egenskap av å være de to brødrene Stockmann som ender som fiender . 
Og det gjelder ikke minst den sleskeste sjarmør i dette beitet , Terje Strømdahl . 
Han bruker hver eneste fiber av en lillefinger , et øyekast eller et armkast til å poengtere sin evne til å være begeistret , snu kappen etter vinden eller å trekke seg unna med halen mellom beina . 
Musikklabs andre forsøk har vist en gruppe i harmonisk samspill . 
BORGHILD MAALAND 
Teater : 
Poetiske refleksjoner Gjennom lag på lag av tanker og prat kretser « Ingenting av meg » rundt et menneskes identitet . 
I denne forestillingen danner lys , skygger og speilbilder er bakteppe som gir assosiasjoner til den drømmeverden . 
Det poetisk neddempede møter en virkelighet som både har skjøre og humoristiske undertoner . 
Det hele gjenspeiler Lygres tekst der ytre og indre dialog går parallelt ; der personene også ytrer det de egentlig skulle eller burde ha sagt , men som forblir en usagt tanke . 
Gjennom det viser Lygre hvordan mennesker bevisst beveger seg i grenselandet mellom sannhet , justeringer av sannheten og løgn . 
Den ytre handling er en kvinne som forlater mann og sønn for å flytte inn hos en langt yngre mann . 
Gradvis avsløres en fortid med mange arr , og gradvis borer Lygre inn i hvordan og hvorfor vi endrer identitet , hva andre menneskers syn på oss gjør med denne identiteten , og han observerer endringer som skjer når man knyttes sammen . 
Som han så poetisk sier det : 
« Eg legg meg inntil historien di » . 
I tillegg handler det om bagasjen vi har med oss ; hvordan foreldre ser det de ønsker å se i en datter eller sønn , istedenfor å se en virkelighet som man helst lukker øynene for . 
I dette indre landskapet er Gjertrud Jynge en tydelig stemme . 
Hun har kraft til å være en kvinne med viljestyrke , til å ta valg , men kan også med små fakter vise sårbarheten og angsten . 
Jynge gjør det med musikalitet og en slags rå poesi . 
Marianne Krogh veksler i roller som to mødre , en sønn og en datter og formidler nyansert kontrastene i livet til Jynges rolle , som i stykket bare er kalt « meg » . 
Mennene rundt henne er mest til stede for å beskrive hennes tanker og følelser om det å være ønsket og attraktiv , og gjennom Lygres tekst bidrar til poetiske refleksjoner over hvordan den enkeltes vilje påvirkes i parforhold . 
BORGHILD MAALAND 
Teateranmeldelse : 
Munter nasjonal selvpisking 
Det er utrolig mye godt å si om Norge . 
Og en del annet . 
Og det er mye av dette « annet » Riksteateret griper fatt i i forestillingen « Norsk Reisning » , en slags analyse gjennom en slags historisk analyse av hvorfor vi er blitt som vi er blitt . 
Det er løssluppent og velklingende og småfrekt sludder fra ende til annen , med Espen Beranek Holm som en fortellende og småkåt Henrik Wergeland m. ukulele og brustne illusjoner , som forsøker å holde nasjonalfølelsen oppe . 
Og det i kamp med nasjonale klisjeer , fra vår sorgløse oljetid , gjennom 1814-verket , gutta på skauen under krigens tungtvannsaksjon , vikingtiden , Nordlands-fiskere , bonderomantikken . 
Alt krydret med historiske personer som Gro Harlem Brundtland , danskeprisen Christan Fredrik , tronpretendent Carl Johan , Sissel Kyrkjebø ( med Celine Dion-kompleks og manglende impulskontroll ) , Roald Amundsen og Jan Thomas – som på nideligste vis erstatter janteloven med Jan-T-loven . 
Fore ikke å forglemme : 
Et skolekorps , nytt på hvert sted Riksteateret vil sneie innom på sin landsomfattende vei i ukene fremover . 
Et kaotisk , nasjonalt grunndykk , med andre ord ; egentlig en revvy i formen . 
Men med sin definitive styrke i en presist , lekende og mangfoldig manus – særlig i første akt . 
Det er musikalsk strerkt og kjempeentusiastisk gjennomført . 
Med Espen Beranek Holm som det dynamiske midtpunkt , samt helt fremragende gjøglerier i første rekke av folk som Teodor Janson og Elisabeth Moberg . 
Og Hina Zaidi og Elias Holmen Sørensen , som det troskyldige ungeparet som « onkel Henrik » har satt seg fore å gi en grunnleggende innføring i hvorfor vi nordmenn er blitt som vi er blitt . 
Stykkets svakhet blir mangel på struktur – eller revyformatet , om man vil . 
Det blir nokså sakesløst hoppende , mildt sagt – uten at man helt forstår hvorfor den nødvendigvis skal være så rotete . 
Men i alle fall : 
Riksteateret skal bringe genuin munterhet over landet . 
Og det er glimrende ! 
JON SELÅS 
Teater : 
Bjarte Hjelmeland - herlig syk ! 
Bjarte Hjelmeland er en dreven sirkusklovn i manesjen . 
Her sparker han fra , og byr på hele sitt vidd . 
Denne gang gjør han det i rollen som desperat hypokonder som messer om tarmtottenes indre vidunderlige liv med erotisk poesi . 
Farsott og farse mikses i en tirade av gestikuleringer , et kledelig selvsentrert og utbroderende bergensk stemmeleie , samt nyansert mimikk . 
Forestillingen som sådan holder et høyt trykk , men de samlede elementer av farse , stumfilmteater , sirkus og tivoli – for ikke å glemme hint til Grand Prix – treffer ikke alltid like godt . 
Overdrivelsene blir akkurat i overkant overdrevne . 
Med fargerike kostymer og dertil hørende parykker er persongalleriet et frodig skue ; sukkersøtt og outrert . 
Iblant sprudler det fra scenen som om champagnegaloppen var sluppet løs , mens enkelte scener mangler den ekstra timingen som kreves for at en farse skal gli sømløst av sted . 
Molières klassiker , opprinnelig kalt « Den innbilt syke » er en ganske så klar kritikk av både leger og legemiddelindustri ; deres avhengighet av menneskers skavanker . 
Stykket er fra 1673 , og i dag kan vel « de gode , og dyre hjelperne » også sies å gjelde alle som vil slanke oss , trene oss , og behandle oss på med tradisjonelle og alternative metoder . 
Det krasse i stykket er noe underspilt i Kim Bjarkes regi . 
Det er muntert parodisk , men kloen kunne vært skarpere . 
Det stykket kretser rundt er hypokonder Argans desperate ønske om å få giftet bort datteren med en lege , og datterens ønske om å gifte seg med den hun elsker . 
Og selvsagt er det en slem stemor som har planer der hverken hennes hypokondriske ektemann eller stedatter inngår . 
Til å holde orden på fornuften har Molière skrevet inn hushjelpen Toinette , en skikkelse som spilles med fin kløkt av Ine Jansen . 
Det er definitivt mye muntert å skue i denne oppsetningen som hemningsløst begir seg ut på underholdningens premisser . 
Det er sirkus og tivoli , lidelser og pasjoner , med parodisk blikk på det hele . 
Det kjases og mases litt mye . 
Men forestillingen har en Bjarte Hjelmeland i front ; en fyr med komediens nådegave i lommene som holder grep om publikum fra start til mål . 
BORGHILD MAALAND 
Teateranmeldelse : 
« Hamlet » etter hårene Rogaland teater feier årets 450-årsjubileum for Shakespeare med selveste « Hamlet » . 
Det blir mer prisverdig enn vellykket . 
Enhver ny « Hamlet » -oppsetting blir en jakt på hvem denne ulykksalige prinsen av Danmark egentlig var . 
Det er antagelig hovedgrunnen til at det mange regner som Shakespeares hovedverk stadig lever og spilles og forsøkes – som et av verdensdramatikkens fundamentale hovedverk . 
Stykket bærer i seg nær sagt alle teaterets sjangere . 
Vektleggingen – har man sett – kan legges på en uendelighet av plan . 
Og Hamlet selv er så tvetydig en person , at han så å si er umulig å sette i bås ; han har alle menneskelige egenskaper , på godt og ondt , i seg . 
Ettersom jakten har foregått i mer enn 400 år , skal det selvfølgelig godt gjøres at man finner svaret ved Rogaland Teater en sen augustkveld som i kveld . 
Og det blir da også bare i kortere passasjer man virkelig aner dimensjonene i den gamle mesters verk . 
For ofte og for lenge virker scenestrevet mer i retning av å trekke klassikeren etter hårene . 
Noen ting står klart : 
Prins Hamlet er rammen at dyp og inderlig sorg og krenkelse : 
Hans far , kongen er drept av sin bror . 
Og hans mor , dronningen , har altfor raskt giftet seg med farens morder . 
Som altså er blitt den nye kongen . 
Dette driver ham inn i et vanvittig spill , samtidig som ytre farer truer , både ham selv og Danmark . 
Teksten er en vanvittig flom av ord , her i André Bjerkes etter hvert « klassisk norske » oversettelse . 
For å holde ordene i tømme og selve fortellingen – som sannelig er intrigant nok – i fokus , kreves atskillig nøkternhet og treffsikkerhet . 
Samt en uovertruffen flyt . 
Der treffer ikke denne oppsettingen blink . 
Det vil si : 
Torbjørn Eriksen i tittelrollen er definitivt på sporet av noe , med en litt stakkato , nesten litt flat stemmebruk , særlig innledningsvis . 
Derfor virker også hans voldsomme utbrudd etter hvert også i riktig retning . 
Eriksen har kontraster som gir mening . 
Men flere av rollene rundt ham lyder mer som amatører enn som øvde skuespillere altfor lenge . 
Og bidrar til at kulissene av kaskader av tivoliballonger og en inciterende , skjebnesvanger lydmur i bakgrunnen til tider nærmer seg parodien . 
At både kongen og dronningen i perioder forblir rene rollepåstander , mer enn menneskelige skikkelser , hjelper ikke stort . 
Mildt sagt . 
Det forsøkes iherdig . 
Og i perioder fenger det . 
Men for ofte sitter man en smule oppgitt i forhold til geberdene . 
JON SELÅS 
Teateranmeldelse : 
Tragediens tivoli 
Så morsomt og vakkert kan livets tragedie og elendighet fremstilles ! 
Det handler om « Woyzeck » , en renspikka tragedie skrevet av den unge døde revolusjons-helgenen George Büchner ( 1813 - 1837 ) , basert på et rettspsykiatrisk dokument om en frisør som i sin tid ble dømt til døden for å ha myrdet kjæresten sin . 
Men legg så til sanger og tekster og stemninger fra den moderne tåke- og rennesteins-poeten Tom Waits . 
Og en helt ny verden av poesi , menneskelige avsløringer og forklaringsmuligheter folder seg ut . 
I full , burlesk , skitten-vakker blomst . 
Det er dritt og fornedrelse og hovmod og jævelskap . 
Men ikke egentlig ondskap . 
Og slett ikke uten budskap : 
Dette er historien om mennesker uten utsikter , uten håp , uten penger , nesten uten verdi – tilsynelatende . 
De som har litt , bruker all sin makt på å ødelegge og utnytte de andre . 
Gjennom vold , vitenskap , misunnelse og smålighet . 
Til gjengjeld skraper de laveste sammen de få kopperdanker av kapital som måtte finnes og bruker dem til å overleve : 
Sex , fyll , ørsmå glimt av omsorg , noen glimt av hva man kan kalle kjærlighet . 
Woyzeck , den mest fornedrede av alle , er i utgangspunktet dømt ; han vil tenke store tanker . 
Det er det eneste virkelig umulige i denne tilværelsen . 
I bunnen ligger hele tiden en gjennomført humanisme : 
Dette er en solidarisk og medfølende og forsøksvis forklarende historie om fattigfolk , presset til det ytterste av krefter de selv ikke rår over . 
Men alle mennesker har alltid valg . 
Utfordringen for alle – selv de usleste – er at hvert menneske bærer en avgrunn i seg . 
Denne « Woyzeck » er mer enn noe en musikal . 
En sær musikal , riktignok . 
Likevel fulltonende og spennende . 
Tom Waits til dels eventyrlig vakre sanger skaper surrealistisk og meningsmettet paradokser , men banaliserer aldri handlingen – alltid er det tvert om . 
Det er en utfordring at Waits aldri tillater at hans tekster oversettes – men i denne forestillingen blir vekslingen nynorsk / engelsk etter hvert sømløs . 
For etter noen få , litt famlende innledningsminutter er hele ensemblet innkjørt og oppsunget – i imponerende grad . 
Hans Rønningen er skremmende god som Woyzeck . 
Men dette er likevel først og fremst en stor ensemble-seier , der man underveis kan fryde seg over ting som Ingrid Jørgensen Draglands sangprakt , Joachim Rafaelses forsofne empati , Silje Storsteins sensualisme midt i utnyttingen , Morten Svartveits uskyldsrene krøpling og Pål Christian Eggens monumentalt unyttige mannfolkkåtskap . 
Dette er enda en svær forestilling fra Det Norske Teatret ! 
Imponerende og kald 
Etter først å ha vært disnysk animasjonsfilm og på Broadway , er « Skjønnheten og Udyret » på plass i Oslo . 
God og imponerende , men for voldsom og for kald I alle fall som familieforestilling . 
Og det er nok hele vitsen . 
Selv om de minste risikerer angst og nervøsitet og akutt fang-behov underveis . 
Historien er et eldgammel sentral-europeisk eventyr : 
En utakknemlig og slem prins blir forhekset om til et uhyre . 
Bare hvis han kan få den vakre ungpiken Belle , som er fange i hans slott , til å elske seg , kan han vende tilbake til et normalt liv . 
Christiania Teaters versjon er altså bygget på en Disney-tegnefilm . 
Og det er et tvers gjennom imponerende teaterapparat som er satt i sving for å lage « levende » teater : 
Scenografi , lyd , lys , kostymer og - ikke minst ! - masker er glimrende jobbet med , særlig Hans Marius Hoff Mittets udyr-maske er imponerende - og åpenbart mulig å synge uhindret bak - selv om det garantert er musikalspesialistens aller svetteste jobb , så langt ! 
Så langt , så godt . 
Og det er langt flere enn Hoff Mittet som synger bra . 
Grunnen til at forestillingen er verd en firer på terningen , er det åpenbare faktum at den vil vokse og bli bedre etter hvert som sangene blir enda mer innlevet og følt . 
De er nemlig vanskelige , i den forstand at de iørefallende melodiene er sjeldne ; ytterst lite nytte-materiale ! 
Mens de buldrende og svulstige crescendi florerer på Disneys vis . 
Forestillingens store svakhet er at den ikke får bestemt seg for stemningsleie . 
I perioder er det rene horroroppvisningen , og selv ikke en strålende opplagt og grassat selvhevdende Rein Alexander som røffmunter spradebasse med Eyvind Hellstrøm-spasmer , greier å myke opp skremslene i første akt . 
Mari Lerberg Fossum som Belle har en fortryllende stemme , hører til dem som nok vil synge seg mer « inn » i historien etterhvert . 
Mens folk som « lysestaken » Lars Jacobsen og « tekannen » Inger Teien skiller seg fint ut - særlig fordi de bringer lett og lyse toner inn i alt det voldsomme . 
Andre akt blir mykere og mer menneskelig , skjønt nær tre timers spilletid også er en familieutfordring av klasse . 
Særlig tissevennlig er det i alle fall ikke - dersom den obligatoriske forestillingsbrusen skal fortæres underveis . 
I andre akt hopper dessverre handlingen også såpass mye - og til dels innom et par sidespor - at den innforlivede medfølelse er temmelig vanskelig å få med seg . 
JON SELÅS 
Teater : 
Satirisk Talkshow Peer Det som finnes av ironi og satire i Ibsens « Peer Gynt » - og det er mye - er tatt ut med bred pensel i denne morsomme , men overdrevne forestillingen Regissør Mørk-Eidem spar på med plumpe vulgariteter , beske observasjoner og et persongalleri bestående av nordmenn som trygt kan kalles « samfunnets støtter » . 
Det er liten tvil om at norske troll regjerer langt utenfor Dovregubbens enemerker , og at nordmenn - også i dag - lider av pompøs selvgodhet og at vi juger så vi tror det sjæl . 
Med liv og lyst hiver et velopplagt ensemble seg over diverse roller og oppgaver , de kommenterer sine egne handlinger og de svinger innom et lite hav av referanser til bragder og udåder begått både av Ibsens oppdiktete personer og nålevende nordmenn som med letthet karikeres ; Erna Solberg , Siv Jensen , Petter Northug , Petter Stordalen og Olav Thon , for å nevne noen . 
Ingen skal være i tvil om at dette er samfunnskritikk over norsk selvgodhet på alle plan ; så tydelig og gjentagende er det , at det kritiske element etter hvert mister sin klo . 
Blodig alvor , terrortragedie , utleverende kunstnersjeler ; ingen slipper unna og resultatet blir i blant støyende kaotisk . 
Mørk-Eidem har lekt med sin Ibsen . 
Han har jukset litt her og der , lagt til og trukket fra , og tatt med tekster fra andre Ibsen-stykker . 
Som arena for dette lekne har han brukt vår tids ur-norske samlingsstund , Skavlan-showet . 
Det er et grep som fungerer godt , og som utvilsomt viser hvordan dette mesterverket kan krystes sammen til å bli høyst aktuell samtidsunderholdning med mørke undertoner . 
Eindride Eidsvold gjennomfører rollen som Peer Gynt med robust humor . 
Han stormer fram , kåt , selvopptatt og kynisk og du er aldri i tvil om hans misjon i livet ; å velge til enhver tid kun det som gagner ham . 
Kontrasten til den plumpe ubehøvlede gyntske opptreden synliggjøres i møtet med Solveig , her kalt Shamso . 
I samspillet mellom Eidsvold og Amina Sewali ligger noen av forestillingens stillferdige pusterom . 
Sewali gir Solveig-skikkelsen styrke og tyngde , og et liv hun bare kunne drømme om fra Ibsens side ved å ta rollen i egen støpeskje . 
For regissøren har tatt seg store friheter ved stykkets slutt . 
Uten å røpe hva som skjer , så synes jeg det fungerer . 
Kanskje fordi det setter Peer Gynts refleksjoner over sitt eget liv i et større perspektiv , eller kanskje fordi det helt fra starten av har vært klart at både de ibsenske figurer og hans replikker lett kan omgjøres til mennesker og fenomener vi omgås daglig . 
Og da må man kunne unne seg litt dikt og løgn - slik Peer Gynt gjorde . 
BORGHILD MAALAND 
Teater : 
Røff Gynt i fjellheimen GÅLÅ ( VG ) 
Det er en røff og utagerende Peer Gynt som møter oss i denne forestillingen der , dikt og forbannet løgn spiller på lag med spektakulære scener og vakker natur . 
Fra første anslag viser Mads Ousdal en Peer Gynt med sterke krefter som driver han i ymse retninger . 
Det er som han rent fysisk forsøker å slå i hjel sine indre demoner , uten å lykkes med det – som vi vet . 
Ousdal er høyt og lavt , kan snakke på inn– og utpust , veksler brått mellom munter lek , engstelse og oppkomlingens selvsikkerhet . 
I han er det gyntske jeg upolert og uredd , men også en sjel som både unnslipper og unngår ubehageligheter . 
Hele veien synliggjøres det sårbare hos et menneske som er utsatt for hånflir og hvasse ord , og som dermed skal vise verden – i alle fall sambygdingene – at han skal fanden ta meg skal bli noe stort ! 
På veien dit er han både slesk og slu , men også en sjarmerende eventyrer som lett kan lokkes og lures . 
Årets Peer Gynt på Gålå preges at et nytt kunstnerisk team , et nytt grep som definitivt suggererer og underholder . 
Naturen løfter seg bokstavelig talt nå Dovregubben gjør sin mektige entré i en spektakulær sekvens som sprudler av lekenhet . 
Stranden og vannet er der som et vakkert bakteppe , og trekkes tett inn i handlingen på en måte som gir forestillingen en ekstra sanselig dimensjon . 
Samtidig gis det rom for det intime , det reflekterende og det helt enkelt stillferdige , som når Arve Tellefsen står på en klippe og spiller på fela si , eller når Ruud Ellingsen som Solveig med stille mykhet og voldsom kraft synger ut sitt forsvar for sin Peer . 
Spennvidden er stor og visuell fascinerende . 
Peers brokete liv fremstilles i tablåer , som , når forestillingen for satt seg , sannsynligvis vil gli lettere over i hverandre enn tilfellet var under generalprøven . 
Men i all denne frodige , muntre og visuelle leken er det rom for Ibsens klo . 
Hans beske observasjoner rundt selvgodhet poengteres gjennom både folk og troll . 
Ikke uten grunn briljerer dovregubben selv – saftig spilt av Kjosås – med et vell av norske dialekter . 
Det navlebeskuende « være seg selv nok » er et fenomen langt utover en hule i Rondeslottet , må vite ! 
Dialogen mellom Ousdal og Tindbergs knappestøper har samme intime , reflekterende effekt . 
Forestillingens kanskje sterkeste øyeblikk er når Peer trekker sin døde mor Åse mot vannet og lemper henne i den gamle robåten . 
Sorgfull og såret ror han bort fra sine røtter ; røtter som til slutt innhenter ham . 
Musikk , scenografi , natur , et vell av opplagte statister gir det hele et anstrøk av et sanselig eventyr som ender i sommernatten . 
Anmeldelsen er basert på generalprøven torsdag kveld . 
BORGHILD MAALAND 
Sjørøverfest i sør 
Som småbarnsforeldre vil vite : piratkopiering er selve forretningsidéen i Terje Formoes gullkantede Sabeltannunivers . 
Gjenbruken av « Jakten på den magiske diamant » er også gull . 
DYREPARKEN , Kristiansand : 
« Jakten på Den magiske diamant » av Terje Formoe . 
REGI : 
Bjørn Sæther , KOREOGRAFI : 
Helen Vikstvedt , PRODUSENT : 
Terje Formoe , PYROTEKNIKER : 
Stian Næss , SCENOGRAF : 
Per Olav Austdahl , LYSDESIGNER : 
Anders Busch . 
MED : 
Kyrre Haugen Sydness , Håvard Bakke , Kai K. Hansson , Frank Ole Sætrang , Dagfinn Tutturen , Robert Skjærstad , Max August Graarud , Johanne Svendsberget , Adam Eftevaag , Frode Winther , Ulrikke Døvigen , Siw Anita Andersen . 
Kongen på havet har seilt med oss i et kvart århundre nå , og jubileumsforestillingen i Dyreparken - et avsnitt i Sabeltann-serien som første gang ble satt opp i 1996 - er en kraftdemonstasjon på slitestyrken i Formoes sjørøvereventyr . 
Selve fabelen er like enkel som karakterenes endimensjonalitet , dramaturgien er først og fremst effektiv og den som savner martrende sjelsliv finner stadig mer av det hos August Strindberg . 
I Kjuttaviga er posisjonene avklart : 
En magisk diamant på størrelse med en middels globus er på avveie ( ikke spør hvordan ) , og Vår Mann - en selvopptatt sjøkaptein med svak impulskontroll og psykopatiske trekk - akter å slå piratklørne i edelklumpen før hans nemesis Maga Kahn gjør det samme . 
Innen de nattlige eskapader er til ende , har vi fått servert absolutt alt vi forventer i en fortelling om havets skrekk . 
Og nokså mye mer ; herunder feiende street-dance , akrobatisk koreografi og flyvende skurker . 
På ingen scene er fyrverkeriet mer overdådig , flammene større og dynamitten mer eksplosiv enn i Kjuttaviga , ingen lysmester overforbruker sitt register i større grad enn her , ingen effektmaker får lov til å gå mer bananas enn i Kaptein Sabeltanns rike . 
Og vi elsker hvert øyeblikk av det ! 
Antakelig finnes det , objektivt sett , viktigere teater enn det om sjørøverne på Den sorte dame . 
Men av alle uviktige forestillinger om pirattokt på De åtte hav , er toktene på Grashavet ved IKEA i Kristiansand , de aller viktigste . 
Selv i en søndagsnatt hvor himmelens sluser åpnet seg over Dyreparken med en slik intensitet at giraffer , løver , lam og tapirer begynte å stille seg opp to og to utenfor kontoret til adm.dir . 
Per Arnstein Aamot , var det piratpoesi i luften . 
Striregnet fikk lyset til å renne som vannmaling på et vått lerret , og aldri har vi vel sett sjørøverskuta omhyllet av mer meterologisk magi . 
Årets forestilling er femte tapning av akkurat dette Sabeltann-eventyret , i tillegg til DVD-versjonen fra 2002 . 
Fortellingen er langt på vei den samme . 
Men slik min bisittende juniorkonsulent ( 6 ) påpekte med henrykkelse , frykt og beven : « den er forskjellig » . 
Musikken er fornyet , den smule handling likeså . 
Alt er likevel gjenkjennelig . 
Det er hele poenget . 
Nettopp fordi Terje Formoe har utviklet denne allheimen gjennom 25 år , kontinuerlig skrevet og lagt til nye sanger og utvidet typegalleriet , kan han øse fra en skattekiste av musikk og anvendelige karakterer , de fleste rene arketyper med stort slapstick-potensial . 
Sabeltann er blitt sin egen sjanger , og enhver oppsetting fremstår som den rene jukeboxmusikal fra Formoes sjørøverunivers . 
Kaptein-serenadene er Formoes « White Album » . 
Han kan supplere stadig nye avsnitt i sin eksklusive piratsaga med egne signaturlåter og kjenninger . 
Og kjernepublikumet jubler ! 
Ja , vi voksne også . 
Selv de av oss som var førstereisgutter i et annet årtusen . 
Hemmeligheten er selvfølgelig opphavsmannens melodiøse åre , hans evne til å orkestrere det hele og viljen til å utporsjonere og holde stramme tøyler - en dyd av nødvendighet i et univers som bygger på karikaturer og rene eksesser . 
Hiv " o'hoy " , kæpt " ' " n. 
Hvem har sagt at forbrytelser ikke lønner seg ? 
Sommershow : 
En Tønne med smågodt GRIMSTAD ( VG ) 
Det spriker og det sprikes , på mange måter og mange plan , under sommershowet « Grimstadgram » . 
På godt og vondt ; definitivt mest på godt . 
Trioen Lisa Tønne , Jonna Støme og André Jerman er ikke uten videre skapt for hverandre . 
Stand uppere , alle tre , for så vidt . 
Men smått ulike i temperament og stil . 
Så noen ensemblefest blir dette aldri . 
På den annen side har alle tre jobbet seriøst med stoffet sitt ; det er innholdsmettet og skikkelig . 
Og som forestilling betraktet er det kanskje OK at Jerman og Støme ( så glad i jenter , nå , at fatter " ' " n bare kaller ham « Brune Rudberg » ) progressivt bygger opp til kveldens store beholdning : 
Lisa Tønne ! 
Som stand upper er hun i knallform ! 
Det starter med politikk , og bekymring over en ny regjering med høyere BMI enn IQ . 
Men det går raskt over i elegant lytehumor - om henne selv . 
Adoptert fra Iran , oppvokst i Trøndelag , barneklippet med hockeysveis , ekstremt kjærlighetsbehov . 
Og i det siste : 
Hjernesvulst med ansiktslammelse . 
Joda , lytene er mange . 
Men hun turnerer dem med suveren timing , akkurat passe porsjonert , aldri masete . 
Og når crescendo med elleville kjønnsbetraktninger , hengende besvimt etter én pupp etter mammografi - i hellig undring over hvorfor pappografi aldri er blitt en medisinsk torturøvelse . 
Selv om alt burde ligge til rette . 
Et tett , presist og kortfattet Ali Reza-gjensyn hører også med . 
Med et evig sukkerklypegrep om `` hans " '' " imaginære tissefant , er det norske barnerim og barnesangers grisete potensiale som er tema denne gang . 
Helt strålende ! 
Noen sangnumre virker litt sammenrasket , tilfeldig - kanskje særlig fordi det er vanskelig å høre tekstene . 
Under avslutningssangen er det umulig . 
Dog og helt klart : 
En god forestilling ! 
JON SELÅS 
Showpremiere : 
Sommerbris med snert 
Etter sommerfadesen i fjor har det heldigvis gått opp for produsentene på Latter at det faktisk lar seg gjøre å servere intelligent humor - også når gradestokken bikker 20 og med publikum ute i det fri - med et glass hvitvin . 
Showpremiere : 
« Småtingsvalg » . 
Latter , Aker Brygge . 
Med : Åsleik Engmark , Jon Niklas Rønning og Ole Morten Aagenæs « Småtingsvalg » er et stringent og variert show med tipp-topp musikalitet . 
Showet er en oppdatert variant av et som gikk sin seiersgang på Sørlandet i fjor , da med Hilde Louise Asbjørnsen i tillegg til trioen vi får på Aker Brygge : 
Åsleik Engmark , Jon Niklas Rønning og tangent-og stemmevirtuosen Ole Morten Aagenes . 
To komikere og en ganske morsom musiker . 
Sammen leverer de en velturnert miks av klassisk hverdagslig observasjonshumor - og politisk satire med brodd . 
Åsleik Engmark er en naturlig « kapellmester » . 
Hans energi er det lite å utsette på , men noen ganger står intensiteten i veien for sjarmen : 
Han er god som frådende « sinnamann » som « advarer » mot trillinger , men selv om « Carmen på nokre minutt » utvilsomt er en god idé ender det hele i skrik og skrål . 
Det sammen med « Putin on the Ritz » : 
Engmark er så ivrig at vi ikke får med oss det han egentlig vil fortelle oss . 
Jon Niklas Rønning behersker vise-satire à la Paus til fingerspissene , men best er sekvensene hvor alle tre er samkjørte : 
« Tre reserverte menn » setter et hysterisk punktum for reservasjonsdebatten , komplett med cabaret-koreografi og en briljant tekst . 
« Paradise-Monologene 2014 » er gullkorn fra reality-serien levert med Nationaltheater-stemme . 
Fortryllende enkelt uten å være billig . 
Litt klein publikumsinvolvering oppstår når fenomenet Tinder skal harseleres med . 
Rølpete og passe beklemmende , men de tre tar seg fint inn når de improviserer fram en historie basert på info fra salens tre « ofre » . 
Et par-tre store lattertopper mangler , men « Småtingsvalg » er jevnt over godt samkjørt og fin sommerutflukt til Aker Brygge . 
ØYSTEIN DAVID JOHANSEN 
Festspillene i Bergen : 
Intenst om terror BERGEN ( VG ) 
Terroren kjennes ubehagelig nær i den fortettede og intime forestillingen « Pearl of Scandinavia » . 
Den Nationale Scene « Pearl of Scandinavia » Av Christopher Grøndahl Regi : 
Kathinka Rydin Berge Scenografi : 
Even Børsum Musikk : Lars Vaular , Bjarne Kvinnsland 
Med : Dar Salim , Pål Rønning , Hege Aga Edelsteen Etter 22. juli-angrepet er uskylden bombet ut av vår norske fredsommelighet hva ekstreme holdninger og aksjoner angår . 
Daglig minnes vi om steile fronter som medfører brutale angrep på sivile . 
Et av temaene i Christopher Grøndahls stykke , er om ondskap må fjernes med brutalitet . 
Dette belyses av tre personer på scenen , som i tre ulike bolker veksler mellom å være justisminister , sikkerhetsvakt og terrorist . 
Hensikten er åpenbar ; i en ekstrem situasjon der hatet har fått mest næring , kan terrorisme bli selve fundamentet uansett hvilken etnisitet eller kultur du tilhører . 
Ganske så beskt og klart røsker stykket opp i vår noe selvgode holdning om at vi nordmenn er leverandører av de riktige moralske perspektivene . 
Politiske uttalelser og fordømmelser er greit nok , men de forblir akkurat det - fordømmende ord , fremfor handling . 
Stykkets handling er lagt til en lugar på danskebåten , der stemningen er klaustrofobisk . 
I løpet av kort tid makter skuespillerne å etablere sine ulike rollefigurer , og viser med små nyanser glimt av hvilke personer de er bak sine rent yrkesmessige fasader . 
Personene kommer ikke unna , ord og handling hamres løs og rammer nødvendigvis også oss publikummere som kjenner ubehaget i situasjonen . 
Illusjonen brytes i blant av i overkant insistering og repeterende påminnelser om hvorfor man ser nødvendigheten av å utføre en terroraksjon . 
Da får brått forestillingen et preg av politisk korrekthet som er unødvendig i den eller så fordomsfrie oppsetningen . 
Elementene av overraskelser svekkes også ettersom poengene er tydeliggjort . 
Men stemningen er intens . 
Det understrekes også av musikken , laget av Bjarne Kvinnsland og Lars Vaular . 
Sistnevntes tekster er både en kontrast til , og aktiv medspiller i stykket . 
Dette er et urovekkende stemningsbilde med dyster konklusjon ; et litt ujevnt , men et pirrende stykke politisk teater som bør få et liv utover festspillene . 
Anmeldelsen er basert på generalprøven . 
Teateranmeldelse : 
Det lyser i Loddefjord Frode Grytten teaterdebuterer med hjertet utenpå drakten . 
Det er godt å se . 
Urpremiere : 
« Sånne som oss » . 
Av Frode Grytten . 
Regi : 
Lasse Kolsrud . 
Med : Ragnhild Gudbrandsen , Bjørn Wilberg Andersen , Jonatan Filip , Ingvild Holte Bygdnes , Yngve Sæterås , Wenche Kvamme Teaterkjelleren , Den Nationale Scene , Bergen . 
Det er sikkert ment godt , men den kan lyde litt småklam , invitasjonen teatersjef Agnete G. Haaland har kommet med i forkant med stykket « Sånne som oss » : 
Et stykke som skal få drabantbybeboerne rundt Bergen til å føle seg velkomne - på ellers ganske fisefine DNS . 
Heldigvis er det Frode Grytten som har dekket til bords , og i hans og regissør Lasse Kolsruds hender er det ingen fare for « slumming » . 
Omsorgen for og kjærligheten til karakterene er ektefølt - og det smitter over på oss i salen umiddelbart . 
Det er smått utrolig at « Sånne som oss » er Gryttens første originalmanus for teater ! 
Vi liker disse fordrukne , kranglevorne menneskene med hjerter av gull . 
Vi befinner oss i en blokk i Loddefjord , hos tre generasjoner Eriksen . 
En familie nær slitt i stykker av en stor ulykke , men de klamrer seg fast i de bittesmå remsene av kjærlighet som kanskje finnes der ute likevel . 
I likhet med sin egen poetiske ledestjerne Morrissey ser Grytten det vakre i det vanlige , dette er kjøkkenbenk-realisme i spedd solide doser ramsalt humor . 
Scenografien er enkel , men styggvakker effektiv : 
To slitte skinnstoler , et 70-talls kjøkkenbord og familiebilder på veggene , med Loddefjords betong-skyline i bakgrunnen . 
I en liten DJ-boks står musiker Thea Hjelmeland som har omarbeidet John Olav Nilsens sanger og gjort dem nesten ugjenkjennelige . 
Det er langt fra noen musikal , men skuespillerne gir oss bruddstykker av Nilsen-poesien som atmosfæriske ballader , en dæsj doowop og til og med litt hiphopbattle . 
Det er tøft , og Nilsen-tekstene gis helt nytt liv og mening . 
Det er en sann åpenbaring å se veteranene Yngve Sæterås og Wenche Kvamme boble over av spilleglede når de kaster seg ut i refrenget på « Hull i himmelen » . 
En noe overdramatisk og ujustert finale er det eneste som finnes av minuspoeng , « Sånne som oss » er glitrende ny norsk dramatikk . 
Du har vær så god å fortsette etter denne debuten Frode Grytten ! 
Og teatersjef Agnete Haaland bør få dette på hovedscenen sporenstreks . 
Jeg velger meg Tom Eriksen fremfor Jan Herwitz når det måtte være ! 
ØYSTEIN DAVID JOHANSEN 
Teater : 
Livet - på og mellom linjene 
Kjære leser ! 
Jeg skriver dette brevet i kveld for å fortelle om noe sjeldent , kostbart og uhyre viktig : 
Teater , når det virkelig fungerer , kan være en salig berikelse , en kilde til innsikt og pur visdom . 
Oslo Nye Teater 8. mai 2014 Det handler om « Kjærlighetsbrev » , et stykke scenekunst , der to mennesker sitter med nødvendig avstand og refererer brev de har skrevet til hverandre , gjennom hele livet . 
Det starter med lapper i klasserommet og fortsetter gjennom hele det travle karrierelivet , frem mot den reflekterende livsaften . 
Nesten hele tiden fra hverandre . 
Men alltid nær . 
For det er i brevene de kan være ærlige , utleverende og så tillitsfullt vågale at de uttrykker hva de egentlig føler , akkurat der de befinner seg . 
Selvfølgelig er det ikke uvesentlig at skuespillerne heter Toralv Maurstad og Kari Simonsen . 
Til sammen har de nok minst 130 års sceneerfaring . 
Det er mye - både av formidling og levd liv ! 
Det virker som de har maktet å kondensere det meste inn i denne teksten , i denne stemningen , i hele stykkets tekst og undertekst . 
Det er rørende , morsomt , tragisk , avslørende og hudløst , nesten uten geberder , men med formidlingsevne i full , uforbeholden blomstring . 
Det var småting ; selvfølgelig var det småting ! 
( Særlig ørlite atspredthet i første akt ) . 
Og en sekser på terningen skal være innvendingsfri . 
Likevel er det ingen vei utenom , fordi denne forestillingen bare vil bruke et par ekstra kvelder på fullkommen modning . 
Av alt dette stykket inneholder , bør du , kjære leser , først og fremst være minnet på at mye i livet - kanskje det viktigste - kan tapes , dersom man ikke evner å holde fast på det kjæreste . 
Begynn , gjerne , med å gå på teater ! 
Med vennlig hilsen Jon Selås 
Teater : 
Viltert på vidda STAVANGER ( VG ) 
Kålhoder og kruttlappistoler er vesentlige elementer i denne svarte komedien om en mørk side i norsk historie . 
Vi er tilbake til tiden etter 1814 , til nordkalotten , der nordmenn ikke bare vil underlegge seg samiske områder , men helst fornorske det samiske folk . 
Denne lite ærbare epoken i norsk historie - og den varte lenge - fortelles med saft , kraft , og bøttevis av skarp ironi av den frittstående gruppa Statsteatret ; gruppa som i flere runder har laget forestillinger med utgangspunkt i historiske norske begivenheter . 
Her bruker de westernsjangeren for alt den er verd , de sjonglerer mellom parodi og melodrama , slapstickkomedie og kruttsterke replikker . 
Det er John Wayne og Tarantino i kaotisk , men underholdende og skarp forening . 
Samen Ailo er indianeren i denne « leken » . 
De norske gutta er cowboys og de fleste av dem « bad guys » . 
En helspent guvernør vil ha Ailo til å selge tomta si , inkludert er fjell med store kobber-verdier . 
Ailo nekter , og viser seg å være en skikkelig « kruttlapp » . 
Stedets guvernør prøver å finne på måter å kvitte seg med den brysomme lappen uten altfor mye innblanding fra myndighetene . 
Han tror hjelpen kommer i form av en banditt ved navn John , som er forvist til prærien i isødet . 
Mellom barken og veden står barkeeperen Pedersen , eks-same som desperat forsøker å være norsk . 
Kim Sørensens potente og følsomme spill mikser selvironi , underlegenhet og selvdestruksjon på en måte som formidler det dypt tragiske som skjer når et folkeslag tvinges til å bli noe annet enn de er . 
At en skuespiller ved navn Eidsvold går rundt med grunnloven fra Eidsvoll i nevene , er snertent i seg selv . 
I rollen som lappologen Keyser briljerer han med presis timing og absurd humor i sin nervøse vakling mellom infamitet og angst . 
Hans betraktninger rundt sine målinger og sammenligninger av hodeskaller , gir frysninger , og minner urovekkende om raseteorier som senere skulle brukes til fulle av en tysk fører . 
Regissør Sundvor og hans trupp har snekret sammen en historie som i sin viltre og absurd humoristiske lekenhet i blant havner på vidda med sine påfunn . 
Men stykket - og forestillingen - har en kjerne av skarpt lut som treffer nådeløst . 
De bruker en røff , leken og uhøytidelige tone til å fortelle om hva som skjer når sivile rettigheter er under press . 
Teater : 
Støvet av Shakespeare ! 
Han er 450 i år , Shakespeare , ja : 
Will , han som før alt moderne teaterspill ble til la lest og ideal for den verdensdramatikk som spilles kan i allverdens land . 
Men hvem i alle dager var nå egentlig han ? 
Det er hva denne lille forestilling leter etter . 
For kanskje er det nettopp i gamle Willys livlige sonetter det finnes spor til hvem han var ? 
Men finns endelige svar ? 
Knapt nok , alt det som var 
Er støvet ned ; den nærmet er , som gjetter ! 
Og nettopp det er hva Teatret gjør : 
Med kløkt og mot hiver de seg på - og tør ! 
En ren befrielse i stoff som ellers ofte sauses ned i svulstighet og villfaren ærbødighet ; Shakesperas-tolkning oftest er for den som svetter ! 
Men ikke her . 
Og ikke nå . 
Den uanstrengte livsbejaenhet får råde Shakespeares løyer , liv og mange kåte kast i liv og diktning ; hvilke sprang ! 
Elskov , skjemt og dødens skygge Århundrenes livserfaringer er like trygge . 
En spøk , et kast med hodet , luftig summing ? 
Nei , for fanden ! 
Will er nok bak med godkjennende brumming . 
Og takker trolig for teaterlekens kall : 
Å ta han ørlite ned fra hans pidestall for på dette vis å redde ham fra alderstegnenes forfall . 
Prisverdig ? 
Ja ! 
Og ganske morsomt til og med . 
Så , til Det norske og Ola B : 
Takk for dèt ! 
Teater : 
Ole Ivars - Kongen av Torshov Sommer " ' " n kom tidlig til Torshov i år , i form av en campingplass der humorfaktoren er høy og musikken swinger . 
Torshovteatret « En får være som en er - en Ole Ivars musikal » Av Hilde Brinchmann , Kjetil Indregard og Torshovgruppa Regi : 
Hanne Tømta Scenografi : 
Milja Salovaara Musikalsk ansvarlig : 
Simon Revholt 
Med : Bernhard Arnø , Henriette Steenstrup , Christian Skolmen , Lena Kristin Ellingsen Folkelig , varmt og muntert intimteater kan en kalle det når Torshovgruppa har tatt for seg et vell av låtene til landets største danseband , Ole Ivars . 
Det er spunnet en historie - ikke akkurat dyptpløyende - rundt sanger som beskriver kjerringer , unger , familiære basketak , gjeld , gleder og sorger ; kort sagt hverdagslivets mer eller mindre poetiske sider . 
Det er stikk av sjalusi , bekymring for en datter som flørter i utlandet og ikke minst den konstante påminnelse om eget utseende . 
Stedet er en campingplass der fire mennesker omgås rundt plattingen , grillen og fjellbekk-drinken . 
Poenget er at det er gjort med lidenskapelig og lekent alvor . 
Ironien er lagt igjen i en nedstøvet hylle . 
Både verbalt og musikalsk har man funnet fram til en form som forener stereotyper , klisjeer og musikalske variasjoner med spenst og spennvidde . 
Først og fremst skyldes det forestillingens fine flyt og energifylte balanse mellom det herlig festlige og det ømt sårbare . 
At jeg skulle kjenne på vemodet ved å høre låta « Nei så tjukk du er blitt » , trodde jeg knapt var mulig . 
Men med Henriette Steenstrups nydelige , nesten hudløse fremføring , løftes den så mye omtalte låta til å bli en ren musikalhit . 
Musikkansvarlig Simon Revholt har drevet fram en smart miks som gir melodiene variasjon . 
Tempo og høy takt veksler mellom rene ballader og lavmælt duett . 
Et A-lag ensemble driver forestillingen fremover med liv og røre . 
De serverer blødmer , plattheter og svært gjenkjennbare observasjoner med humørspredende timing . 
De mest banale replikker serveres med selvsikker selvfølgelighet med den presise timing som gjør at man kniser høylydt ; selv av alle hu sa så brura vitsene . 
Christian Skolmen serverer flest av dem . 
Med hele sitt kroppsspråk og stemmeleie glir han perfekt inn i rollen som kongen av campingen ; den selvoppnevnte sjef , skjørtejeger og en kar som i sjelden grad ser seg tilbake . 
Gruppa som nå har inntatt 
Torshovteatret har som mål og utforske kombinasjonen musikk og teater . 
De har truffet godt med sitt første forsøk med åpenhet og lekent alvor om et tema som i sjelden grad finner vei til de tunge kulturinstitusjonene ; dansebandmusikken . 
Og - det er hjertevarm humor i det hele . 
En campingtur til Torshov anbefales , der er Ole Ivars for tiden konger , og der kan du « væra som du er » ! 
Thodesen tryner Begredelig hjemmefest hos Norges eldste fjortis . 
Showpremiere : 
« Hjemme hos Thodesen » . 
Edderkopppen teater , Oslo 
Det ble fryktelig mye trafikk mot baren utover i Henrik Thodesens nye stand up-show på Edderkoppen torsdag . 
Ikke engang sin egen inviterte feststemte ansamling av venner og kjente klarer han å holde oppmerksomheten til . 
« Hjemme hos Henrik Thodesen » tar mål av seg å presentere skråblikk på tilværelsen til en partyglad , singel 33-åring , men er i realiteten en lang serie selvopptatte blødmer , tekster som kunne vært ført i pennen av 17-åringer på første russerevy-kveld i 2. klasse . 
Jeg leser på vaskeseddelen at Thodesen har 12 år bak seg som standup-komiker . 
Det virker ikke som han har observert og reflektert veldig mye over folk han har møtt på sin vei alle disse årene , slike ting som pleier å gjøre en god komiker . 
Det starter riktignok ganske festlig når vi presenteres for komikeren sovende blant ølflasker til stemmen av en voiceover . 
Thodesen spretter på scenen og sparker i gang showet via en miksepult med techno-rytmer og partyhyl . 
Tøff intro , og Thodesen er også ganske likandes når han iscenesetter seg selv som en keitete , spjæling . 
Men etter hvert som han blir varmere i trøya daler underholdningsverdien . 
Scenene han setter opp , på IKEA som par eller hvor besatt man blir av lydene fra naboen i en lytt bygård har åpenbart potensiale . 
Men det holder ikke med fakter , armer , bein og ulyd - det bør ligge noen poenger i bunnen . 
I tillegg begir komikeren seg ut på lange digresjoner som fører ingensteds hen . 
Midt i showet presenterer Thodesen oss for et altfor langt powerpoint-foredrag om humorens historie - noe han skal begynne med når karrieren når bunnpunktet . 
Det minner veldig om noe Harald Eia kunne gjort i 1996 som hjelpeløs liksomseriøs . 
Komikeren presenteres som på en Se og Hør-forside på flyeren for showet . 
Her skal nemlig kjendiser også få sitt . 
Det mangler totalt snert og finesse og blir utelukkende ganske ondskapsfull drittslenging presentert fra Grünerløkka-boblen . 
Thodesen ender i den samme sofaen han startet med å fortelle vitser akkompagnert av ukulele . 
De burde kanskje blitt værende på nachspielet . 
ØYSTEIN DAVID JOHANSEN 
Prøysen etter hårene Alf Prøysen ville vært 100 år i år . 
Det norske teatret feirer ham djervt , men retningsløst med « Trost i taklampa » . 
« Trosten » var Prøysens eneste roman , men senere kanskje mest kjent som film ( 1955 ) og musikal . 
Det handler om Gunvor , plass-jente som har rømt til byen fra bygdas trangboddhet og klassesystem , og drømmer om å komme tilbake som « fin dame » - og dermed få sin hevn . 
Bygdedyr 
Problmet er selvfølgelig at skal du få has på det norske bygdedyret anno mellomkrigstiden , må det adskillig grovere skyts til enn høyhælte sko , langbukser og solbriller . 
Kampen er dypest sett nytteløs . 
Men kampen i stykket er ikke hensiktsløs : 
Prøysen får sagt adskillig om det lagdelte norske sen-bondesamfunnet , om forskjellen på folk , om kvinners vanskelige kår , om småfolks nedverdigelse . 
På ramme alvor . 
Farlig 
Og dette er denne forestillingens største styrke og viktigste påstand : 
Prøysen er stadig en « farlig » dikter . 
Han kan godt drive ap med folk , men hensikten er ofte å avdekke dårskapen , utnyttelsen og maktens svieri . 
Småfolk er langt fra feilfrie . 
Men i bunn og grunn er de blitt som de er blitt fordi de er utlevert til et elendig liv . 
Det finne valg , det finnes lys , det finnes strimer av håp . 
Men det er først og fremst en lang vei å gå , en lang kamp å kjempe . 
Fjott Gunvor kommer forresten ikke alene tilbake til bygda . 
Dikteren Lundjordet er med på sammen toget ; en godfjott av en romantiker , som vil bevare alt som det var . 
Han er Trostens kontratsfigur - uten egentlig å bli utnyttet i denne forestillingen . 
Tider Prøysens dikteriske samfunnskommentarer er vanskelig å dra inn i en ny tid ; Gunvors bygd er nok , ærlig talt , vanskelig å kjenne igjen , særlig for en yngre generasjon . 
Kanskje dette er hovedgrunnen til at det ofte alt for koselige og hompetitten-aktige har overlevd og giftigheten hans er forsvunnet på veien . 
Det forsøker prisverdig nok Det norske teatret å gjøre noe med med denne forestillingen . 
Men man lykkes bare halvveis . 
Formen er et slags komisk impro-teater med innfall og utfall og hopp og sprett og skisser til så mangt - uten at man makter å samle seg om en egentlig hovedtråd eller noen utvalgte konfrontasjoner . 
Fragmenter 
I stede blir det nokså fragmenterte småbesøk i Prøysen-land , med ekko av en del velkjente elementer - og , tror jeg - et slags lønnlig håp om at det tross alt skal feste seg et inntrykk av at Prøysens stoff stadig er viktig . 
Dette understreket særlig ved at hovedkulissen , samfunnssalens fodvegg med scene og talestol , stadig rykker nærmere og nærmere publikum . 
Og gjør det trangere og trangere . 
Joda , det blir trangt . 
Men ikke særlig forløst . 
Storslått « Spelemann » på Det norske teatret Noen klassikere er bare klassikere . 
Andre klassikere er klassikere fordi de er evig aktuelle . 
« Spelemann på taket » er - dessverre - evig aktuell . 
Premieren i kveld på det norske teatret ble en rik , innholdsmettet , morsom , tragisk og særdeles fin opplevelse . 
I utgangspunktet har musikalen et ufattelig sterkt stoff , både musikalsk og innholdsmessig . 
Å forvalte dette stoffet i enda en ny oppsetting betyr å balansere det inn mot helt riktig fokus . 
Og det gjøres akkurat nå på Det norske teatret - med bravur . 
Tevje Historien burde være velkjent : 
Den fattige melkeselgeren Tevje forsøker best mulig å overleve i sitt lille jødiske samfunn , med viljesterk kone og fem døtre . 
Tevje og hele stetlen forsøker å leve fromt og tradisjonelt . 
Men det er ikke enkelt : 
Det er forandringens tider rundt 1905 , tsarens Russland er en hard herre , pogromer og annen forfølgelse var overhengende trusler . 
Og innad i familien er de tre eldste døtrene i stand til å bringe ytterligere fortvilelse til arme Tevje . 
Job Så Tevje snakker - som Bibelens Job - med Gud . 
Han ønsker nok at hans folk kunne vært litt mindre utvalgt av Gud enn Skriften sier . 
Og han ønsker inderlig at livet kunne vært som det alltid hadde vært - og han den bestemmende fader . 
Men samtidig har han dette vidunderlige tvisynet : på den ene siden , på den andre ; den strenge hasidiske tro krever sitt . 
Men livet og kjærligheten og livets mangfoldige gaver og prøvelser krever sannelig også sitt . 
Så den fromme har sannelig sine prøvelser . 
Men velsignelsene er også tallrike ! 
Aktuell Musikalen er brennaktuell - og det vises og utdypes : 
Fremmedfrykten , jødehatet ulmer . 
Akkurat som etniske motsetninger truer liv og fred så mange steder i verden . 
Det er tragisk og grusomt og fremspilt med dypt og gripende alvor . 
Samtidig er livslysten og -gleden så ufattelig til stede , at det varmer og morer helt ut i hjerterøttene . 
Yrende Det er en sterk og ektefølt og helprofesjonell forestilling , med et yrende liv på scenen - også orkesteret , som behersker kretschmermusikkens balanse mellom sorg og glede glimrende . 
Et stort ensemble , små og store , gjør et helhjertet , nyansert og glimrende gjennomført fellesløft . 
Eggen Og midt i det hele : 
Pål Christian Eggen som en strålende Tevje , med sitt skjeve smil , sine glitrende øyne og sin kroppslige og verbale , hardt prøvede Guds Utvalgte . 
Han har en vidunderlig sangstemme og en timing og verbaltemperering nær det perfekte : 
Eggen er Tevje ! 
Man kan ikke si annet enn et fulltonen « mazel tov » ! 
Pål Christian Eggen tar over stafettpinnen som « Tevje » i Det Norske Teatrets oppsetning av « Spelemann på taket » , etter blant andre Lasse Kolstad . 
Eggens vokal er farlig lik Kolstads fra 1988 , men han håper likevel å kunne lage sin egen versjon av « Tevje » . 
Operaanmeldelse : 
Don Giovanni i fri flyt Årets Don Giovanni-oppsetning er en stor musikalsk opplevelse , men totalbildet skurrer . 
« Don Giovanni » Musikk : 
Wolfgang Amadeus Mozart Libretto : 
Lorenzo da Ponte Regi : 
Thaddeus Strassberger Med Michael Nagy , Davide Luciano , Alexandra Deshorties , Nina Gravrok , Marius Roth-Christensen , Magne Fremmerlid , Ingeborg Gillebo og Yngve Søberg . 
Den Norske Operas kor og orkester , dir . 
Patrik Ringborg Den Norske Opera & Ballett 
På nytt og på nytt kan man bli like fascinert over de fantastiske musikalske universene Mozart klarte å skape i operaene sine . 
Ikke minst i Don Giovanni , der ariene glir inn i en enestående helhet med den praktfulle orkestermusikken . 
Og med så dyktige solister som i den nye oppsetningen til Den Norske Opera , som hadde premiere lørdag kveld , kan nyte musikken i store og dype drag . 
Orkesteret spilte så presist og velklingende som man bare kan ønske seg , og det er sjelden å oppleve solister som kler rollene sine så godt . 
Damene - Donna Anna , Donna Elvira og Zerlina sunget av Alexandra Deshorties , Nina Gravrok og Ingeborg Gillebo er de beste , men også Lepporello sunget av Davide Luciano er en ener . 
Dermed er mye på plass , men dessverre glipper det litt med det sceniske uttrykket . 
Regissør Thaddeus Strassberger har lagt handlingen til det han kaller en mytologisk samtid , der kvinnemoter fra 60-tallet går hånd i hånd med hverdagsliv i Spania , og en kirke dominerer scenebildet . 
Begrunnelsen for denne tidløsheten er at historien om Don Giovanni er mye eldre enn både Mozart og librettist Lorenzo da Ponte , `` vi har laget vår egen tidsepoke " '' " , sier regissøren . 
Dirigent og musikkansvarlig Patrik Ringborg er også dristigere enn de fleste . 
Han spiller selv hammerklaver i oppsetningen , og han kommer med musikalske sitater fra andre Mozart-operaer , men også fra både Carmen , Vårofferet og , sannelig , Nokias velkjente ringetone . 
Og dette er morsomt . 
Det er ikke lett å la seg gripe på noe dypt emosjonelt plan , bortsett fra av den vakre musikken , men så er jo dette også en buffa-opera der man skal ha det moro . 
Men det kræsjer på samme måte som så ofte når man kombinerer et moderne sceneuttrykk med klassisk musikk som klinger fra sin egen tidsepoke . 
For oss låter Mozart fremdeles som wienerklassisisme , ikke som Beatles . 
Så kan man stadig spørre seg om det er nettopp spennet mellom uttrykkene regissøren vil framheve , eller om han prøver å få til en ny symbiose han ikke lykkes med . 
Dermed blir dette en oppsetning med fantastisk musikk og med mange morsomme enkeltscener og detaljer , men spennet mellom den mytologiske samtiden og 1700-talls-musikken blir for stort . 
Energisk Sunde-humor HAMAR ( VG ) 
Det er sprut og samba i skjønn forening når Øystein Sundes verden slippes løs på et heltent ensemble . 
TEATER INNLANDET 
« Det var det året det var så bratt » Musikkteater basert på Øystein Sundes tekster Regi og bearbeidelse : 
Trond Lie Med : 
Tom Styve , Ida Holten Worsøe , Tiril Heide-Steen , Stig-Werner Moe , Knut Erik Engmoen . 
Musikere : 
Birger Mistereggen , Sveinung Hovensjø , Tom S. Lund , Joachim Svendsen Teater Innlandet har fått æren / gleden av å ta for seg Øystein Sundes årelange skatt av muntre , skarpe , ironiske , sårbare og observante materiale . 
De benytter anledningen til å påpeke trubadurens ståsted som leverandør av en sjanger som beveger seg mellom revy , show og visetradisjon - alt med bred appell . 
Regissør Trond Lie har satt sammen et vell av låter , som hver og en illustreres av et fint sammensatt ensemble . 
Det er slående hvordan Sundes låter kan gjøres om til små enkeltstående scenetablåer med livat innhold . 
Han kan fortelle historier om biler , folk og fe , øvrighet og PC , han serverer vittigheter , pussigheter og artige ordspill i takt med musikalsk timing . 
Og det er denne miksen av verbal mitraljøse , og musikalsk lekenhet forestillingen presenterer med særdeles smittende entusiasme . 
Både gjennom skuespillernes tolkning av Sundes kostelige persongalleri , men også gjennom musikerne ; en gjeng erfarne karer i eliteklassen . 
Betydningen av levende musikk til slike forestillinger er essensiell for å skape vitalitet og smidig samspill - slik det er her . 
Litt mange låter , er det kanskje . 
Men høydepunkter er det nok av , hitlåtene står i kø , fra Tiril Heide-Steens « Frøken bibelstripp » , via en sløy Club-7 aktig versjon av « Jaktprat » til Stig-Werner Moes tolkninger absurd komiske tolkninger av Sundes sære skikkelser . 
Hans lidenskap for biler er samlet i et kreativt medley-nummer der Super-SS-Rally-GT-Fastback-Hardtop-Sprint , Engelsk bil og Gammal Amazon inngår . 
Scenografien er effektiv enkel og fargerik , like anvendelig som bilverksted , biler eller som Vippetangen Koditori . 
Familielivet er vel det en med litt godvilje kan kalle stykkets røde tråd . 
Sunde har observert personer som muttern og fattern og slektninger herfra og derfra i flere tiår , og en del av fortellingene hans er rene revynumre , noe som skuespillerne bruker for alt det er verdt . 
Forestillingen har både intimitet og energi ; en humørspreder om - og for - den norske folkesjela . 
Imponerende « Pippi » - musikal ! 
Det er en gjennomført imponerende musikalversjon av historien om Pippi Langstrømpe som hadde premiere i kveld i Oslo . 
Men én vesentlig ting mangler : 
Kos . 
Det er fryktelig synd ! 
For både skuespillerne - særlig de yngste - og scenen rundt dem er virkelig en opplevelse . 
Den soleklare stjernen på scenen : 
14 år gamle Evelina Harstad Moholt i tittelrollen . 
Hun leverer fjellstøtt og med en sceneautoritet vi knapt har sett maken til . 
Hun synger og danser og setter de voksne på plass , uten et øyeblikks tvil om at hun er verdens sterkeste Pippi ! 
Bravo ! 
Hun er glimrende fulgt opp av både kveldens Annika og Tommy - og særlig kveldens lille , triste klovn , 11 år gamle Kevin Haugan : 
Han makter nesten alene å tilføre kvelden den knallgode , småpussige sjarmen som ellers er mangelvare . 
Scenografien er oppfinnsomt teknisk hokuspokus , der særlig en animert Hr. Nilson aper seg sprettent og sømløst fra topp til bunn , fra side til side - presist lydlagt . 
Koreografien er forestillingens store pre : 
Dansen sitter som et skudd . 
Sangene , bortsett fra Pippis signaturlåt , er ikke alltid like enkle , verken å fremføre eller å oppfatte . 
Men det holder . 
Voksenrollene fungerer også - en stund . 
Men det blir litt for strengt , lissom . 
Alle er dumme og / eller fryktelig strikse og / eller skurkaktige . 
Det er underlig at man ikke har forstått den grunnleggende tommelfingerregel for litt menneskelighet i en forestilling som denne , er at minst en av de voksne er hyggelig og varm og til å lene seg litt på for barna - både dem på scenen og dem i salen . 
Selv om alle blir snille til slutt . 
Selvfølgelig . 
Lavpunktet kommer for øvrig i en alt for ram og skremmende skolescene . 
På den annen side : 
Høydepunktene er unektelig langt , langt flere . 
Anbefalt aldersgrense nedad : 
6 år . 
Showpremiere : 
For lite galskap Brit Elisabeth Haagensli alenedebuterer etter 40 år i bransjen , men gir oss for lite av det vi liker aller best ved henne . 
Showpremiere : 
« Slowgirl » . 
En cabaret av og med Brit Elisabeth Haagensli . 
Havna hotell , Tjøme . 
Med : 
Terje Norum . 
Regi : 
Peter Brandt . 
Med et crazy bastskjørt , vrikk og papegøyehodepryd ramler hun inn på den lille scenen på Tjøme og mimesynger til « I " 'll " be there » . 
Hun smeller i gang med 50-talls revystemme og østkantidalekt a la Einar Rose forteller hun vitser og blødmer med knirkefri timing . 
Men snart blir hun avbrutt av pianist - og kveldens eneste sidekick 
- Terje Norum som spør hva i all verden hun holder på med . 
« Har jeg driti meg ut nå ? 
Er ikke detta sommershow a ? » . 
Hun serverer et overrumplende friskt sluttpoeng og harselerer og ironiserer over sommershow-klisjeen . 
Paradoksalt nok er det nettopp mer sprelsk galskap « Slowgirl » kunne trengt . 
Cabaret-Elisbeth blir nemlig litt i sløveste laget . 
Synge vet vi at hun kan , og hun hopper lekende lett fra Prøysen til Kinks via Chuck Berry . 
Praten i mellom , med søte oppvekst- og karriereanekdoter om auditions og det å bli « ei middelaldrende dame som er frynsete i kanten » blir imidlertid for slapp og ufokusert . 
En god del av den knappe halvannen timen showet varer er viet slikt , men dessverre blir man verken særlig rørt eller særlig lattermild . 
« Is this all there is » synger hun mens hun harselerer over alskens realitykonsepter - men poengene er for få og for dårlige til at vi husker dem etterpå . 
Bedre går når Haagensli henter fram to av sine mest minneverdige figurer fra sin lange karriere : 
Gro Harlem Brundtland og Kari fra Fredrikssons fabrikk . 
Ingen autopilot å spore , for begge er oppdatert med 2013-livsanskuelser - vi humrer , men brøler ikke helt . 
Brølene kommer først når 59-åringen hopper til hard techno iført russedress og med en perfekt brisen intonasjon . 
« Lise » har tatt opp fag i voksen alder og får lov til å feste igjen på russebussen « Twitterfitter » . 
Et klassisk , godt gammeldags revynummer som smeller ! 
Men så er det brått slutt , og vi sitter der igjen med følelsen av et litt uforløst show hvor man mest tenker over alt man ikke fikk . 
ØYSTEIN DAVID JOHANSEN 
Jentetrøst i striregnet 
Arier og ablegøyer når Hanne Krogh og tre tenorer returnerer til Larvik Forestilling : 
« Ikke gi deg jente ! 
Hanne Krogh og Tre Tenorer » . 
Bølgen kulturhus , Larvik . 
3. - 6 & 10.- 13. juli . 
Med : Hanne Krogh , Thomas Ruud , Marius Roth Christensen , Jan Erik Fillan m.fl. 
Hanne Krogh og de tre tenorer knuste alle besøksrekorder i kulturhuset Bølgen i fjor , og presterte , etter lokalt sigende hva ingen andre før henne har klart : 
Å lykkes med et sommershow i Larvik , både kunstnerisk og målt i publikum . 
Dette « vinnerlaget » kunne sikkert tatt lett på oppgaven og kjørt nye runder med gammel moro . 
Det publikum i stedet får servert er et helt nytt show , med et løst utgangspunkt i stemmerettsjubileet . 
Arier , ablegøyer , vitser og anekdoter - man skal ikke beskylde Hanne Krogh og co. for å være monomane . 
Det hele starter riktignok i det voldsomt pompøse hjørnet med pauker , basuner , scenerøyk og dans i solnedgang - og en forholdsvis høyttravende monolog om myter og erindring . 
Hanne Krogh setter tonen , men heldigvis blir vi ikke der hele kvelden . 
En av styrkene ved forestillingen er divaens evne til å få showet til å sømløst gli mellom dypt alvor og forløsende , inkluderende skjemt . 
Kroghs fortellerstemme nærmer seg riktignok « new age-selvhjelps-CD » - nivå enkelte ganger , så her må det gå an å be om noen bittesmå nedjusteringer ? 
En vert som får en til å føle seg velkommen er hun i hvert fall - og hun vingler ikke fra idé til regi : 
Forestillingen har en klar rød tråd . 
Krogh er veldig god når hun bruker selvironi og snakker om motepress og « bitching » damer imellom . 
Andre ganger kunne man ønske seg at praten er litt mindre generell og ufarlig . 
« Ikke gi deg jente ! » tar utgangspunkt i Kroghs siste CD-utgivelse med samme navn , også gitt ut i forbindelse med stemmerettsjubileet . 
Låtene kommer mer til sin rett i denne settingen , med et stort kor - Tunklang Vokalensemble og Hannes faste musikere . 
Alle gode , men det må være lov å trekke frem fiolinist Tarjei Nysted , som danderer og fargelegger Kroghs låter svært smakfullt . 
Det er de tre tenorer som får trampeklapp først , fullt fortjent blåser de nesten brilleglass i filler . 
Opera i en litt annerledes setting er en klar suksess , men herrene kan spøke også - Thomas Ruud er den som får frem kveldens største latterbrøl . 
Det er en grundighet og inderlighet som gjennomsyrer hele « Ikke gi deg jente ! » , noe man for sjelden finner i « sommershow » som dette . 
Fortsetter gårsdagens sprutregn utover juli kan larvikingene i hvert fall trøste seg innendørs i sommer ! 
Show-anmeldelse : 
Sommerflause 
En liten dose lett sunnmørsk sommerbris klarer ikke redde Oslo-sommeren på Latter . 
Showpremiere : 
« Sommerlatter 2013 » . 
Utescenen , Latter . 
Med : 
Ørjan Burøe , Thomas Leikvoll , Fredrik Steen og Ørjan Liavåg . 
NB : 
Denne anmeldelsen har ved en teknisk feil fått terningkast 1 i papiravisen i dag , men rett dom er terningkast 2 . 
« Sommerlatter 2013 » er hovedstadens eneste humorshow i sommer . 
Noen bør bruke vinteren litt bedre frem til neste . 
Det er et noe umake firkløver som møter oss på den koselige utescenen på Latter : 
Et svært samkjørt sunnmørsk par 
- Ørjan Liavåg og Fredrik Steen alias Hildegunn og Leif Per Moltubakk , og to av hovedstadens standupere fra de lavere divisjoner , Ørjan Burøe og Thomas Leikvoll . 
Det er « guttas kveld » som de annonserer fra start . 
Sammen - men mest hver for seg - leverer de eldgamle observasjoner fra lange parforhold og « ting som irriterer » og noen småpinlige sangnumre med støl koreografi . 
Alle fire får hver sin standup-sekvens , hvor Ørjan Liavåg kommer best fra det med en malerisk utbrodering av en guttetur til Tsjekkia hvor punchlinen sneier innom tidlig og dukker opp igjen til slutt . 
Habil historiefortelling . 
Thomas Leikvoll skal holde sjekkekurs og får hjelp av to frivillige i salen som blir påklistret maske og blir utsatt for ufrivillig buktaling . 
Billig , men overraskende effektivt får han fram kveldens høyeste latterbrøl . 
Men komiker er han ikke , for når han skal fortelle oss om « livet der hjemme for oss gutta » tryner han kapitalt og fremstår som en selvskrytende , slesk DJ fra en lokalradio på 80-tallet . 
Leikvoll skylder sjarm , selvinnsikt og selvironi i bøtter og spann . 
Symptomatisk er det når han sier takk før applausen kommer . 
Steen og Burøe er hakket mer sjarmerende og har lært det grunnleggende om timing . 
Dessverre kaver de begge med mye materiale som er utgått på dato . 
Steen drar fram det mest åpenbare poenget når han skal kommentere tiggerdiskusjonen og han får bare plusspoeng for stil når han går løs på « undersøkelseshysteriet » i diverse bedrifter . 
Burøes seanse spriker fra det festlige ( overbeskyttende barnehager og hva som skjer bak romantiske facebook-oppdateringer ) til det pinlige - om burka vs bikini . 
Enter Hildegunn og Leif-Per ! 
Den bedrevitende sunnmørske husmoren og hennes fåmælte svoger kan liksom ikke feile . 
De ramler trygt inn på scenen som den gamle onkelen du vet alltid får smilet fram i familieselskaper . 
Man får gode nostalgivibber tilbake til det sene 90-tall , men det er vel knapt noen direkte tillitserklæring for et sommershow i 2013 ? 
ØYSTEIN DAVID JOHANSEN 
Teateranmeldelse : 
« Bikubesong » som berører Det summer av musikalsk vellyd og vemodsfylt muntert samspill når « Bikubesong » har inntatt Det Norske Teatret igjen . 
DET NORSKE TEATRET : 
« Bikubesong » Av Frode Grytten Regi : 
Lasse Kolstad Scenografi : 
Bård Lie Thorbjørnsen 
Med : Hans Rønningen , Marte Germaine Christensen , Per Schaanning , Espen Reboli Bjerke , Hans Jacob Sand , Ola G. Furseth , Kaia Varjord , Jon Eikemo , Svein Roger Karlsen , Anne Ryg , Ragnhild Hilt , Ingrid Jørgensen Dragland , Arnhild Litlere , Kikki Stormo , Sigurd Myhre , hunden Lotta . 
Musikere : 
Rune Berg , Klaus Robert Blomvik , Robert Øien Fylling . 
Frode Gryttens frodige persongalleri tilhører teatrets store suksess-historier . 
Urpremieren var i 2003 , og i tre år holdt forestillingen koken med fulle hus . 
Nå har samme regissør som sist , Lasse Kolsrud , tatt med seg en del av de samme skuespillerne og løftet folket fra murbygningen i Odda fram i lyset igjen . 
Og man kan raskt konstatere at både personer og handling har samme treffsikkerhet i dag . 
Årsaken ligger ført og fremst i de gjenkjennelige trekk og situasjoner som så fint og detaljert beskrives . 
Livets tildragelser , det være seg sorg og savn , lengsler og drømmer , løgn og fanteri møter vi i « Bikubesong » , skildret med varme og ømhet , både fra forfatterens side , men også fra et samstemt ensemble . 
De har alle noe å skjule , små eller store hemmeligheter som helst ikke skal fram i lyset . 
Det handler ikke nødvendigvis om hva man skjuler , men at man gjør det . 
Samtidig er dette en arena for håp og drømmer , både store og små . 
I blokka i Odda gjenspeiles et helt lite samfunn og deres forskjellige beboere . 
Deres små og store triks for å tilpasse seg tilværelsen er så sårbare og lattervekkende at latteren og klumpen i halsen blir som tvillingsjeler . 
Limet i forestillingen er musikken og fortelleren , M ; den ensomme eks-postmannen med sin døende mor . 
En kar hvis eneste trygghet i tilværelsen er The Smiths og Morrissey . 
Hans Rønningen viser nok en gang styrke som M ; han har en konstant tilstedeværelse som den noe ufrie drømmeren som med poetisk ømhet refererer til Morrissey og « musikk som pusten i livet » . 
Sammen med bandet på scenen skaper han driv og energiutladning som fungerer både som kontrast og kommentar til den øvrige handling . 
Eneste aber , er at tekstene til en viss grad er vanskelig å oppfatte . 
Ensemblet spiller med flagget på brystet , som man en gang kunne si om fotballspillere . 
De forsvarer sine skadeskutte , oppesen , pompøse og engstelige sjeler med varme . 
I Gryttens univers viser gjennomsnittsnordmannen seg å ha hemmelige sider , i tråd med virkeligheten . 
Blant de kavene og oppspilte sjeler , er samspillet mellom Eikemos lett tilsjuskede bygdeoriginal Gerhardsen og den aggressive unggutten Kjakan ( Myhre ) en sterk og nydelig del av en helhet som berører og samtidig morer . 
Noen eksterne linker 
Showanmeldelse : 
Sjarmerende fyrer - slitne vitser 
Blødmene står i kø når siddisveteranene vender hjem . 
Showpremiere : 
« Løgnaslaget rydder opp » . 
Stavangeren , Stavanger . 
Med : 
Per Inge Torkelsen , Dag Schreiner , Rune Andersen . 
Løgnaslaget er en stavangersk humorinstitusjon som har holdt det gående i over 30 år . 
De har fortsatt et solid « Mods-grep » på hjemmepublikummet i det gamle bedehuset Stavangeren . 
Faktisk trenger ikke Per Inge Torkelsen å gjøre annet enn å ikle seg et skaut før publikum hyler av latter 
- Man kan trygt si de kommer til dekket bord . 
Og la det være sagt : 
Verken han eller siddiskollega Dag Schreiner har noen grunn til å se på AFP-brosjyrer riktig ennå - de bobler fremdeles over av energi . 
Men materialet de sammen med langt yngre Rune Andersen presenterer for publikum i 2013 oser det møllkuler av : 
« Hvordan kan polsk vin være kortreist ? 
- Det er kjøpt på polet ! » . « Sushi ? 
Nei , hun har slutta ! » . Slikt leser du på vitsesidene i Se & Hør - du betaler ikke hundrevis av kroner for å se det i et liveshow . 
Innimellom klarer de tre å dekke over materialtrettheten med sprett og hopp og ren energi ( Dag Schreiners kokk uten noe som helst på menyen er kostelig ) , men oftest fisler sketsjene ut i ingenmannsland . 
Et eksempel er Torkelsens anekdotiske « alt var bedre / verre » før-historie , inspirert av Monty Python-klassikeren « Four Yorkshiremen » . 
Den starter på Fremskrittspartiets landsmøte , men vi har falt av lenge før han kommer til noe som ligner et poeng . 
Den lavpannede eks-sjømann Bøgvall Kai er for Stavanger hva Raymån er for Fredrikstad . 
Og joda , det er nesten rørende at « landsbyidioten » fortsatt kan fremkalle gapskratt i 2013 . 
Men jeg er neimen ikke sikker på at monologen han fremførte ikke ble skrevet i 1985 . 
Rune Andersens imitasjoner får vi selvsagt også . 
Både Hellstrøm , Stoltenberg og Solberg har vi sett langt mer poengtert før . 
Heldigvis har han Ole Paus i ermet . 
Skremmende lik , og i år oppdatert med den svært ydmyke Paus vi kjenner fra vinterens « Hver gang vi møtes » . 
Den - og Schreiners paradenummer som Pave Frans lyser opp og redder forestillingen fra å bli ren blød-mo-rama . 
ØYSTEIN DAVID JOHANSEN 
Teateranmeldelse : 
Litt for lang dings Kjære Nationaltheatret - kutt en time av « Livet er en liten dings » , og dere har en populærmusikalsk klassiker på landets hovedscene ! 
Premiere : 
« Livet er en liten dings » Av : 
Ole Anders Tandberg 
Med : de Lillos , Andrine Sæther , Tom A. Haug , Eindride Eidsvold , Marika Enstad , Thorbjørn Harr , Gisken Armand og Ole Johan Skjelbred « Livet er en liten dings » - basert på Lars Lillo-Stenbergs deLillos-låter , dikt og andre tekster - er todelt . 
Ungdomslivet kommer før pausen , voksenlivet etter . 
I den grad det er en rød tråd i stykket , dannes det i første akt kjærlighetskonstellasjoner som mildt sagt er forvirrende , men som heldigvis fremstår klarere i andre akt . 
For der første akt er en drøyt timelang lidelse av overmaniert kroppsspråk fra skuespillere - med unntak av Thorbjørn Harr - som aldri synes å finne sin plass og annenrangs , ropende teatersang blottet for nyanser , er det et helt annet ensemble som kommer på scenen etter pausen . 
Det er nesten ikke til å tro når vi blir sittende helt ute på stolkanten av Eindrides « Stakkars Oslo » og Andrines « Stum » . 
Stum blir vi iallfall av effekten når ensemblet sender papirfly ut i salen mens Lars Lundevall tar en gnistrende solo på « Tapetser meg i gangen før du går » . 
Plutselig er det trøkk , timing , fremdrift og forståelig alt som skjer - hvorfor bruke så lang tid på å komme i gang ? 
Noe av årsaken er at de Lillos i sterkere grad står frem i andre akt og synger sine egne sanger . 
Det er en velsignelse for alle de Lillos-fans , men kanskje ikke for alle som har kommet for å se et teaterstykke . 
Hvis dette er dét , da . 
Dette er heller en bastard mellom en musikal og et musikkteater der musikken i høyeste grad fungerer best fra sangenes opprinnelsesband . 
Til sin rett 
Én ting er iallfall gjennomført gjennom hele forestillingen , nemlig at Lars Lillo-Stenbergs tekster kommer mer til sin rett . 
Om sårhet , forelskelse , lyst og rus . 
Og overraskende mye om døden . 
Hans store styrke er å gjemme de store spørsmålene bak helt enkel prosa . 
Naivitet , kaller noen det . 
Helt feil . 
Derimot en snev av naivisme , helt klart , men dèt er noe helt annet enn å være naiv . 
Og hva med « Kokken Tor » som konfettisprutende avslutning ? 
Den siste timen under premieren var en fest , den første et sovemiddel . 
Teateranmeldelse : 
Liv og lidenskap 
Med et stjernelag på scenen , har Liv Ullmann laget en forestilling full av liv , lidenskap og melankoli . 
NATIONALTHEATRET : 
« Onkel Vanja » Av Anton Tsjekhov Bearbeidet av Liv Ullmann , basert på David Mamets versjon Regi : 
Liv Ullmann Scenografi : 
Milja Salovaara 
Med : Sverre Anker Ousdal , Anders Baasmo Christiansen , Anneke von der Lippe , Stine Mari Fyrileiv , Frøydis Armand , Øystein Røger , Anders Mordal , Kari Simonsen . 
Ullmanns regihåndtering av menneskelige relasjoner er som kjent svært så stødig . 
Med « Onkel Vanja » får hun Tsjekhovs persongalleri fra slutten av 1800-tallet til å angå oss med alle sine svakheter , følelser , og sine beske observasjoner . 
Her er intet tilgjort jåleri eller eim av forgangen tid . 
Vanja & Co er levende og livfulle individer , formidlet med en troverdighet som vekker sterk sympati . 
Tsjekhov behandler de store temaene ; livet , døden og kjærligheten . 
Vi befinner oss på landet , på et gods der livet er forholdsvis stillestående og arbeidskrevende . 
Vanja og niesen Sonja har arbeidet jevnt og trutt for å understøtte Sonjas far , en professor , i hans arbeid . 
Da professoren og hans langt yngre og vakre kone Jelena gjester godset bryter det følelsesmessige kaos løs hos de andre . 
Det er som om et sannhetsserum har funnet veien til deres blodårer , og uten blygsel utleverer de tanker , lyster , brustne drømmer , undertrykt sinne . 
Også det vondeste brettes ut ; begjær og lidenskap som ikke gjengjeldes , og det å ikke bli sett , ikke bli elsket , eller å være i stand til å elske . 
I denne eimen av tungsinn og melankoli er det flust av besk humor som Ullmann har sørget for er utmerket ivaretatt . 
Baasmo Christiansen er en rufsete frodig og jordnær Vanja som byr på solide doser av munter selvinnsikt og Øystein Røger er skarpt til stede som legen Astrov . 
Sverre Anker Ousdal legger stor patos i sin herlige karikatur av en selvforherligende professor . 
Von der Lippe viser en Jelena med moden og lett slentrende overbærenhet . 
Hun er den vakre , men vil helst bli sett som menneske . 
Den unge Sonja , renskåret spilt av Fyrileiv , vil helst bli sett som kvinne . 
I likhet med de fleste i Tsjekhovs univers , så aksepterer de sin skjebne . 
Kanskje de gjør det fordi det er slik livet er ; fullt av hendelser og tilfeldigheter som kan være ganske så brutale . 
Som Vanja sier : 
Når man ikke har et eget liv må man skape en illusjon . 
Teater er illusjon . 
Men det kan også oppleves som virkelighet som morer og berører , slik « Onkel Vanja » på Nationaltheatret gjør . 
Showanmeldelse : 
Lady med brodd 
Det er brodd , alvor og smektende toner i koreografisk skjønn forening i « My Fair Lady » på Folketeatret . 
« My Fair Lady » Tekst og musikk : 
Alan Jay Lerner og Frederick Loewe Regi : 
Svein Sturla Hungnes Musikalsk ansvarlig : 
Atle Halstensen 
Med : Nina Hammarklev , Kåre Conradi , Lise Fjeldstad , Mari Maurstad , Dennis Storhøi , Finn Schau , Sindre Postholm , Inger Teien . 
For ti år siden skapte Svein Sturla Hungnes en moderne variant av rennesteinsjenta som ble vakker lady med bein i nesen . 
Det var på Oslo Nye . 
Årets versjon har mye av det samme i seg ; de skarpe kantene , den mørkere klangen , de velkoreograferte opptrinn signert Marianne Skovli Aamodt . 
Kåre Conradi og Dennis Storhøi er også med på lasset , og de er ikke blitt dårligere med årene . 
Men Folketeatret er en svær sal . 
Sett fra balkongs plass legger det seg et filter mellom scene og sal , som gjør distansen større enn den burde være . 
Det svekker periodevis intimiteten i forestillingen når skuespillernes mimikk og energi ikke når helt fram . 
Hungnes " ' " grep om selve storyen ; et skarpere blikk på George Bernard Shaws opprinnelige tekst i « Pygmalion » . 
Det dreier seg i bunn og grunn om en klassereise og en bevissthet om hvordan språk , uttale , klær og opptreden både former og påvirker omgivelsene . 
I tillegg er det feministiske poeng godt synlig i denne oppsetningen . 
Det er Eliza vi heier på i sluttfasen , jenta som i sin vandring ut av grøftekanten evner å beholde sin identitet og stolthet . 
Hun forsvares med fin innlevelse av Nina Hammarklev som både i tale og sang godt behersker gradene av innsikt og endring i skikkelsen . 
Conradi utstråler en selvsikker og egenrådig professor med et vokabular hva kvinnesyn angår som treffer som piskesnert . 
Hans kompanjong , Pickering , er tilsvarende munter og underholdende i Finn Schaus skikkelse . 
Mari Maurstad gjør en festlig karikatur av en husholderske , og Lise Fjeldstad utstråler matriarkalsk ro i den vesle rollen som Higgins mor . 
Dennis Storhøi gjør en praktfigur av den fordrukne , gatesmarte faren til Eliza . 
Koreografien er lekkert integrert og fungerer flott i det store scenerommet , selv om enkelte opptrinn blir i lengste laget . 
Forestillingen har en røff sjarm , slik Hungnes hadde med sin forrige Lady-runde . 
Musikalen er full av ørekilende melodier , men jeg savner en musikalsk nærhet til scenen . 
Det kan skyldes mangel på live-orkester . 
Teateranmeldelse : 
Trassig og sterk Ibsens Nora slamret med døra og gikk . 
Ungjenta Nora i « Søstra mi » ligger med alle , blir tråkka på og trasser seg videre . 
RIKSTEATRET « Søstra mi » , et stykke av Hannah Helseth Regi : 
Kjersti Horn Med : Gitte Witt , Hina Zaidi , Anne Krigsvoll , Mads Sjøgård Pettersen , Zarfasht Rad 
Med en pulserende energisk Gitte Witt i rollen som ungjenta Nora , poengterer forestillingen tydelig og klart hvordan deler av den feministiske stoda er i Norge anno 2013 - 100 år etter at kvinne fikk lov til å stemme . 
For Nora i dukkehjemmet dreide det seg om retten til å være menneske på lik linje med sin mann . 
Den seksuelt frigjorte unge Nora i « Søstra mi » , søker også aksept , men er det antall nedlagte menn som skal definere hennes status som menneske ? 
Hennes prosess er å frigjøre seg fra et mannesyn på kvinnekroppen som ikke ble fjernet med et pennestrøk for 100 år siden . 
Hannah Helseths tekst er kort og tilhugget . 
Den har noe uforløst ved seg , og hun er innom klisjégropen , men det forhindrer ikke at forestillingen har en sterk dynamikk , preget av røff humor og sårt alvor som berører . 
Regissør Kjersti Horn har et stort talent for å gi oppsetninger liv , nerve og aktualitet . 
Det gjør hun også her , med glødende engasjement . 
Det handler i korthet om en ungjente som har flust av one night stands , hennes innadvendte bror , en naiv og virkelighetsblind mor , samt et søskenpar av pakistansk opprinnelse . 
De to jentene har uredde og åpne samtaler om hvordan deres kulturelle bakgrunn preger deres hverdag . 
De menneskelige kontraster underbygger aspektet på kvinnesynet , men også på mannens rolle i dette bilde som alle er mer eller mindre ufrivillige brikker i . 
Ensemblet er samspilt og godt , små detaljer berører og underholder . 
Men Gitte Witts nakne utleverende og totalt ujålete spill går rett i ryggmargen på deg . 
Det er en urkraft kombinert med sårbarhet og en røff attitude i hennes energi på scenen . 
Hun er en Nora som til syvende og sist ikke vil la seg knekke , og som reiser seg for å kunne reise dit hun vil . 
Får vi tro - og håpe . 
Showpremiere : 
Fire fyrer uten fres Show : 
Komikameratene . 
Med : Rune Andersen , Sturla Berg-Johansen , Tommy Steine , Jonas Kinge Bergland . 
Sted : 
Latter , Oslo . 
- Vi har jobbet mye og kranglet litt , sier Sturla Berg-Johansen når han presenterer publikum for Komikameratene , firerbanden vi har blitt eksponert for som dokusåpe på TV 2 , og som nå er klare med « det ferdige produktet » - et helaftens show . 
De kunne med fordel ha jobbet en god del mer - her er skuffende lite som utstråler overskudd og sjansetaking fra det som skal være fire av våre morsomste menn . 
Konstruert etter malen til « Gitarkameratene » kombinerer showet fellesseanser og soloshow fra de fire - og som TV-serien allerede har hintet kraftig om : 
Ingen av dem er spesielt glade i å dele oppmerksomheten med andre - den påtatte jovialiteten dem imellom er lett å gjennomskue . 
HVER FOR SEG svinger det fra det direkte flaue til det lett humreverdige - uten noen rød tråd å følge . 
For å ta det verste først : 
Tommy Steine - komikernes egen Plumbo-mann - lirer av seg pinligheter fra « oss gutta » blottet for takt , tone og hjertelag , som en annen pubgjest rallende i en krok . 
Det funket sikkert på kroa på Løten i 1991 , men det skal ikke være lov å ta betalt penger for slikt i 2012 ! 
OG TOMMY , poengene dine oppfattes ikke som selvironiske når du med store fakter må minne publikum at de er det - og venter på applausen . 
Bedre blir det med Rune Andersen . 
Han kjører trygt med sine etter hvert velkjente parodier . 
Tvisten av året med å se inn i krystallkulen og la Bjørn Eidsvåg og andre covre Lady Gaga , Beyoncé og Bjørn Hellfuck , funker fint . 
Og når du klarer å fremkalle gåsehud med en Povl Dissing-parodi har du vel gjort en del solid grunnarbeid på veien . 
STURLA BERG-JOHANSEN utleverer seg selv på autopilot , fra hetero til homo , fra narkoman til treningsnarkoman . 
Det er kjapt og poengtert - dog uten at de vel trygge rammene utfordres særlig . 
Jeg skulle likt å se en enda mer sulten Sturla - grepet han har om publikum selv på en grå dag er nemlig uovertruffent . 
APROPS SULTEN . 
Kveldens eneste positive overraskelse kommer fra den tilsynelatende mest sultne og spillekåte av de fire ; ganske ubeskrevne Jonas Kinge Bergland . 
Han angriper stoffet med naiv sjarm og genuin selvironi - og har en sprelsk mimikk som for noen øyeblikk lar oss glemme mistanken at Komikameratene er et krampaktig sammenrasket konsept . 
For når « vert » og initiativtager Tommy Steine for ørtende gang brøler « har vi det bra dere ? ? » , er det fristende å svare : 
- Hatt det bedre .. 
Anmeldelsen er basert på generalprøven . 
ØYSTEIN DAVID JOHANSEN 
Nøtteknekker-maraton i Operaen 
Årets maraton med Nøtteknekkerforestillinger har startet i Bjørvika . 
20 stykker skal avdanses før juleribben kan inntas . 
Den Norske Opera & Ballett Nasjonalballetten Koreografi : 
Dinna Bjørn Musikk : 
Peter Tsjajkovskij Scenografi & kostymer : 
Nadine Baylis Lysdesign : 
John B. Read 
Seks forskjellige besetninger er satt opp for å gjennomføre dette racet . 
Det skaper muligheter for mange unge dansere som ellers ikke er like synlige i scenebildet , til å få vist seg frem . 
Ballett Juleselskapet hos familien Stahlbaum blir lett og friskt avviklet takket være et fint driv i orkesteret under ledelse av Ingar Bergby . 
Her er alle barna akkurat så flinke som de skal være , og det skinner av juleselskapet . 
Lille Clara , nydelig danset av lille Hilde , er sammen med de andre barna selskapets viktigste gjester . 
Kanskje den merkelige , Drosselmeyer , er viktigere , her utmerket spilt av Ole Willy Falkhaugen . 
Det er han som driver handlingen fremover . 
Sjelden har alle de små historiene i første akt blitt klarere fremført . 
Barn fra ballettskolen strømmer på som mus og soldater . 
De utkjemper de store slagene med god hjelp av Nøtteknekkerprinsen . 
Sammen med store Clara drar han ut på en lang reise . 
Kaloyan Boyadjiev danser prinsen fjellstøtt . 
Han har snart gledet det norske publikum med sin dans i ti år , men sjelden har han danset så lekende lett . 
Natasha Jones er søt som store Clara , og også hun har en lett dansestil . 
Den som virkelig får det til å skinne er Leyna Magbutay som Snedronningen . 
Det gjør hun med sine lette sprang og sikre piruetter . 
Selv de mest frosne hjerter må smelte av synet av de minste snøballene som kommer trippende inn . 
Nasjonalballetten har nok ikke tenkt å pensjonere denne versjonen av « Nøtteknekkeren » på en god stund . 
Til årets oppsetning er det laget enkelte nye kostymer og et nytt bakteppe . 
Det har resultert i at forestillingen er mer fargerik enn før . 
Boyadjiev får Sukkerfeen , Chihoro Nomura til å skinne gjennom hans eksellente partnerarbeid , og danserne som kommer fra alle verdenshjørner er akkurat så spreke som de bør være . 
Anmeldelsen er skrevet på grunnlag av generalprøven . 
Noen eksterne linker 
Dronning Sonjas kunstdebut : 
Elegant , men ujevnt HELSINGBORG ( VG ) 
Dronning Sonjas kunstneriske debut balanserer mellom dekorasjon og abstraksjon . 
H.M. Dronning Sonja , Kjell Nupen & Ørnulf Opdahl : 
« Tre reiser 
- Tre landskap » - Dunkers kulturhus , Helsingborg , Sverige , 11 / 11 - 5/8 2012 Utstillingen som feirer det nyskapende grafikkverkstedet Atelje Larsen er sikret solid medieoppmerksomhet grunnet dronning Sonjas medvirkning . 
Men hun er bare én av rundt 80 kunstnere , og utstillingen er severdig først og fremst på grunn av et stort mangfold . 
Sonja har tidligere stilt ut naturfotografier , men de grafiske trykkene hun viser her har en annen kvalitet . 
Også nå ligger naturopplevelser i bunnen . 
Men fotografiene av isformasjoner fra en underjordisk , mørk tunnel på Svalbard er blitt gjenstand for bearbeiding i en slik grad at flere av arbeidene fremstår som abstrakte . 
Estetisk sett har de åtte bildene ujevn kvalitet . 
Best er de som har en grunnleggende grafisk effekt . 
De er elegante , og de får et drag av mystikk gjennom overraskende fargevalg . 
Ett av bildene viser en opplyst gruvegang i det fjerne , som et lysende hull i et altoppslukende mørke . 
Uten kunnskap om sammenhengen er bildet nesten intetsigende , men med en konseptuell forklaring kunne kanskje den kunstneriske verdien økt . 
Her ligger noe av Dronningens utfordring som kunstner . 
Selv om bildene inngår i mappen « Tre reiser - Tre landskap » med verk av hennes læremestre Kjell Nupen og Ørnulf Opdahl , er prosjektets rammeverk for svakt til at bildene får en utvidet betydning . 
Men de er vakre , og enkelte av bildene vil overleve et kritisk blikk over tid . 
Da er det noe bedre med de to kompanjongene . 
Opdahls grafikk er best , han utfordrer papirformatet og viser nye kvaliteter . 
Nupen er mer selvrepeterende , og bedre i to andre serier på utstillingen . 
Det er rundt hjørnene i den labyrintiske utstillingen at de store opplevelsene dukker opp . 
Totalt er ti norske kunstnere representert , og flere av dem leverer markante bidrag . 
Ikke minst gjelder det Magne Furuholmens serie på ti monotypier . 
De slående , visuelle kvalitetene forsterkes av en dramatisk historie , og de hadde knapt vært mulig å realisere uten det fruktbare samarbeidet med Ole Larsen . 
I dagens papirutgave av VG har Lars Elton kommentert hvert enkelt bilde i dronning Sonjas kunstdebut . 
« Svanesjøen » : 
Hvit eleganse 
Fullt hus , bare ti planlagte forestillinger og ikke en billett å oppdrive til noen av dem , jo « Svanesjøen » er tilbake på Den Norske Opera & Ballett . 
BALLETT : 
Anna-Marie Holmes / Petipa Den Norske Opera & Ballett Odette / Odile : 
Maiko Nishino Prins Siegrfried : 
Philip Currell Rothbart : 
Richard Suttie Dirigent : 
Tobias Ringborg 
Det er 14 år siden denne versjonen til Anna-Marie Holmes ble danset første gang på Youngstorget , men populariteten ser ikke ut til å være dalende , så hvorfor så få forestillinger ? 
Applausen ville ingen ende ta i går kveld . 
Den tilfalt hele kompaniet som gjør en kjempeinnsats , men hyllesten ble særlig hovedrolleinnehaverne til del . 
Maiko Nishino gjør dobbeltrollen Odette / Odile , den hvite og svarte svanen . 
Hun er i total kontroll , og dominerer scenen fra det aller første øyeblikk hun trer inn i spotlighten . 
Hennes linjer har blitt lengre og renere det siste året . 
Hun har utviklet en balanse på tåspissene som oppleves aldri behøver å ta slutt . 
Hadde det ikke vært for at hun må rekke musikken , for hun er musikalsk langt ut og forbi fingerspissene , kunne hun ha stått der ennå . 
Bare så synd at dirigenten , Tobias Ringborg , overkjørte henne i tredje aktens fouettér , uten at det så ut til å affisere henne det minste . 
Gjennom resten av forestillingen gjorde Ringborg en god jobb , og fikk Tsjajkovskijs musikk til å lyde praktfull . 
Philip Currell danser Prins Siegfried . 
Han startet aldeles utmerket i første akt med glimt i øyet , og han fulgte fint opp i andre akt . 
Dessverre hadde han ikke en like god dag på jobben i tredje , men tok seg inn igjen i fjerde akten . 
Richard Suttie som trollmannen Rothbart , fremstod som ondheten i egen person , allikevel skulle en gjerne ha sett mer til ham . 
Foruten de to hvite aktene er dette en meget fargeglad produksjon med flotte kostymer signert Paul Andrews , og den inneholder mye fengende dans . 
Synd bare at prologen hvor kvinnen blir forvandlet til svane er løst så dårlig . 
Høstutstillingen 2011 : 
Bedre i år Høstutstillingens jury har lært etter fjorårets nedtur . 
De har tatt noen grep som bedrer opplevelsen for publikum . 
Og så er kunsten bedre enn i fjor . 
« Høstutstillingen 2011 Statens 124. kunstutstilling » Kunstnernes hus , Oslo , 10/9 - 9/10 Høstutstillingens innleveringsfrist var måneder før sommerens terrorudåd . 
Like fullt er det flere verker som bidrar til refleksjon . 
I venstre overlyssal finnes en gruppe kunstverk som gir en estetisk fortolkning av temaer knyttet til ulykker og katastrofer : 
På den ene veggen henger Ove Kvaviks fotografier av boksere på vei i gulvet . 
Mot motsatt vegg står Stefan Christiansens installasjon « Trær som faller » , en stor treboks med en vase av trepinner som er frosset i en eksplosjon ut av boksen , forårsaket av en tegning av et enormt vulkanutbrudd . 
Og for å gjøre påminnelsene om vår sårbarhet komplett kan vi føye til naboen , Astrid Runde Saxegaard sin store sløyfe laget av slitte sikkerhetsbelter . 
Kunstverkene har varierende kvalitet , men de maner til ettertanke . 
Dette kunne jo vært ganske trist hadde det ikke vært for de to store verkene som fyller endeveggene : 
Aurora Passeros gigantiske vev sprer glede med sine syv meter lange frynser i rosa og hvitt . 
I motsatt ende har Bård Ask dekket veggen med bladgull der man så vidt kan lese « relief » i store bokstaver . 
Ordet betyr både relieff ( slik det fremstår ) , men også lindring , befrielse og trøst - blant mye annet . 
Dermed skifter opplevelsen mellom tilværelsens ytterpunkter , akkurat slik vi har opplevd de siste ukene . 
Ellers er det gledelig mye grafikk og foto i år . 
Men få har forstått lysets betydning slik Jiri Havran demonstrerer i sitt beskjedne foto av en mursteinsvegg . 
Lyset gir bildet innhold og lader det med mening . 
Kari Steihaug og Gunvor Nervold Antonsens store installasjoner bidrar til det samme , og sammen med en lang liste debutanter skapes en gledelig variasjon slik Høstutstillingen skal være . 
Juryen har gitt hver sal sin karakter . 
Én er mørklagt for videovisning der de fleste er samlet i ett program . 
Få er like poengterte som Karl Erik Brøndbos 12 sekunder lange verk . 
Hadde alle vært like bra kunne jeg anbefalt å bruke den drøye timen det tar . 
Teateranmeldelse : 
Ramsalt moro Teaterstudentene som flyr rundt i Frognerparken og roper « HARR ! » lokker ikke på sin mer erfarne skuespillerkollega Thorbjørn - de er pirater på tokt . 
Tirsdag kveld satte 2.-klassen ved Teaterhøgskolen kurs for Sjørøverøya , i Teodor Jansons regi , tonefulgt av Janove Ottesen og Geir Zahl fra Kaizers Orchestra . 
Det tradisjonsrike barneteatret i Frognerparken har i mer enn 30 år vist kvalitetsteater for de yngste , samtidig som andreårskullet på skuespillerlinjen har fått vist seg selv frem for et stort publikum . 
Anslagsvis 13 000 - 15 000 besøkende stikker årlig innom teltet bak Monolitten . 
Også denne sommeren kommer nok mange til å mønstre på hos Long John Silver & co . 
Pirater er jo så populære - all den tid de ikke befinner seg i Adenbukta på Somalias nordkyst . 
Av selve fabelen er det ikke all verden igjen av Robert Louis Stevensons « Skatten på Sjørøverøya » , men tilstrekkelig til at skuespillere og regissør makter å mane frem en sjørøversk stemning som holder oss i age til gullet er funnet . 
Det er mye skrik og skrål , og klassen har kanskje ikke kommet til kapitlet om frontalt overspill som misbrukt virkemiddel i barneteater ennå . 
Når det er sagt ; hvem har vel hørt om en stillfaren pirat ? 
Musikalsk er allsangfaktoren nokså lav , selv aktørene sliter med å finne tonen . 
Det kompenseres med desto mer tøys & tull , hysterisk " gla'vold " og utagerende lytehumor . 
Som forsmak på hva de kommende skuespillere vil by oss når de en vakker dag er ferdig med sin utdannelse , er « Pirater ! » alt for sprikende . 
Som røverhistorie for de minste , er forestillingen ramsalt underholdning , HARR ! 
Teateranmeldelse : 
« Dekameronen » Trenger du erotiske fantasier i vinter , kan du ta turen innom Nationaltheatret . 
Og bare så det er sagt ; her er ingen nakne skuespillere . 
Ikke den minste lille pupp er å se . 
Men hverken pupp eller penis er langt unna i de frodige fantasiene som utspilles med leken kåtskap i denne høyst potente oppsetningen . 
De fantasifulle og frodige fortellingene i « Dekameronen » , skrevet av italieneren Giovanni Boccaccio i 1353 , regnes blant mesterstykkene i litteraturhistorien . 
Det er fortellinger om menneskelig dårskap , fråtsing , bunnløs tragisk kjærlighet , og spenstig erotikk . 
Historiene fortelles av mennesker som har unnsluppet pestens grusomheter . 
Og i tider da det tilværelsen preges av dyster uro , vil det alltid være behov for en god , og gjerne munter fortelling . 
Slik var det på 1300-tallet , og slik er det nå . 
For som det sies i den aller første fortellingen om den løgnaktige fæle Ciapepelletto , det dreier seg om « alternative fakta » . 
Det tok med andre ord ikke mange døgn før det Trump-skapte begrep havnet på en norsk teaterscene . 
Syv fortellinger fremføres av et ensemble som spiller de rollene de tillegges , samtidig som de beholder selve fortellergrepet , slik at hver historie også oppleves som en kommentar . 
I gråkledde kostymer skaper skuespillerne et fargerikt og spenstig persongalleri som med fysisk og verbal kraft loser oss gjennom en fantasieggende fortelling . 
Den danske regissøren Elisa Kragerup har lagt mye vekt på det fysiske . 
Hun har fått skuespillerne med på en lek der det erotiske og sensuelle markeres uten klein krafsing . 
Thorbjørn Harr og Jonas Strand Gravli er praktfullt virile som to vrinskende hester som slåss om hoppa – i dette tilfellet en ellevill kåt Kjersti Tveterås . 
Den samme lekende kåthet finnes i fortellingen om den ekteskapelig trekant og i historiene om nonnene og deres sanselige gleder med den sjarmerende landarbeideren Masetto . 
Små detaljer , muntre påfunn og verbales utbrudd gjøres med smittsom munterhet . 
Samtidig er det rom for historier med stor sorg og smerte ; fortellinger som gir forestillingen noen vakre poetiske pusterom . 
Som en rød tråd i alle fortellingene , er det følelser og sanselighet som er drivkraften . 
Det nåtidige fortellergrepet er en forfriskende kontrast , selv om lydnivået iblant er i overkant . 
Gaute Tønders musikk er et velfungerende akkompagnement til denne sanselig leken med en gjeng gråkledde fargeklatter . 
Teateranmeldelse « Kollaps i kulissene » : 
Komisk teaterkaos Den klassiske teaterfarsen har fått en sårt tiltrengt fornyelse . 
Det blir høy energi og tett timing når Riksteatret nå legger ut på vårturné med « Kollaps i kulissene » . 
« Kollaps i kulissene » Manus : Henry Lewis , Henry Shields og Jonathan Sayer . 
Oversatt av Knut Nærum Regi : 
Kim Haugen Med : Hege Schøyen , Ingar Helge Gimle , Bartek Kaminski , Jan Martin Johnsen , Camilla Frey , Espen Sandvik , Daniel Karlsson og Jan Huse . 
På turné med Riksteatret våren 2017 . 
Spilles på Chat Noir til høsten . 
Stykket har allerede etablert seg som en publikumsfavoritt på tredje året i London , og er i ferd med å bli en verdenssuksess . 
Det er ingen grunn til å tro at mottakelsen vil bli særlig dårligere her til lands . 
Vi befinner oss i England på 1920-tallet , og amatørteatertroppen Skorpen Dramatiske Selskap skal sette opp stykket « Mord på Haversham herregård » . 
Det ender med full kollaps , ikke bare i kulissene men vel så påtakelig også på scenen . 
Det komiske potensialet i en mislykket teateroppsetning er åpenbart . 
Absolutt alt går så galt som det kan , skuespillerne er hjelpeløse kløner , scenografien er katastrofal og replikkene kastes rundt i mer eller mindre tilfeldig rekkefølge . 
Det er med andre ord duket for slapstick , forviklinger og grunnleggende kaos . 
Han har oversatt dette stykket : 
« Nytt på nytt » -seerne sørger over Knut Nærum Det er krevende å spille dårlige skuespillere , men ensemblet som Riksteatret har mobilisert må sies å beherske kunsten på beste vis . 
Det er fristende å fremheve spesielt Daniel Karlsson i rollen som den hjelpeløst glemske og mimikkfattige butleren Perkins . 
Men også Bartek Kaminski briljerer i rollen som inspektør Carter , og Hege Schøyen er rimelig suveren som den geskjeftige overscenemesteren . 
Ingar Helge Gimle har rollen som Thomas Callymore , men jeg synes han markerer denne karakteren mer enn han egentlig spiller den . 
Her skulle jeg gjerne sett mer entusiastisk tilstedeværelse . 
Det krever timing , konsentrasjon og ikke minst høyt energinivå å spille i en så hektisk komedie som dette . 
Det går i det store og hele bra , selv om sjangeren jo har sine begrensninger . 
Manuset er forutsigbart , og scorer lavt på originalitet . 
Men til gjengjeld høyt på skalaen for umiddelbar humor . 
Knut Nærum som har oversatt den britiske originalen til norsk , treffer godt med sin litt affektert gammelmodige språkdrakt . 
De aller fleste vil derfor la seg more grundig av å følge det stakkars Skorpen Dramatiske Selskaps vei mot sammenbrudd og totalhavari . 
Det er uskyldig moro , men tro om det ikke er akkurat det vi kan trenge i tiden som kommer . 
Teateranmeldelse 
« Kan nokon gripe inn : 
Rått og sårt med Bjella-musikk Røft og rufsete musikkteater med såre stenk av vemod , og en en dæsj humor . 
Stein Torleif Bjellas musikalske og tekstlige univers har funnet veien til scenen . 
Overgangen mangler i blant noe på intimiteten Bjella selv er en stor formidler av . 
Men som en historie om de brokete - og ofte litt stusselige - skjebnene Bjella skriver om , er dette en vital forestilling som samlet sett utgjør en enhetlig fortelling med nerve , både tekstlig og musikalsk . 
DET NORSKE TEATRET 
Typene som er karakterlagt er puslingen , hevneren , Sorgfrid , den gravide , kunstneren og optimisten ; en saftig blanding av folk som har fått seg en på trynet i blant . 
Løgn og bedrag , kjærester som kommer og går fortelles med vakker poesi - eller med upolert korthugd ironi . 
Bjellas beskrivelser er frodige , vemodige , men også fandenivoldske , en aldri så liten tøtsj av Jacob Sande . 
Det handler om drømmer om det store - og det små , om å dra ut i verden , om å komme hjem . 
Allmene drømmer , enten du kommer fra Ål eller Oslo . 
Dette formidles fra scenen med høylydt rocka uttrykk eller nedstrippet sang . 
I blant mer upolert høylydt enn direkte vakkert , men det funker stort sett . 
Bakgrunnsscenen er en togstasjon - et ventested der forventninger ofte starter , og der håp smadres . 
Det er minimalt med tekst mellom låtene , alt hviler på skuespillernes formidling av sangene . 
I stor grad gjør de sine sanger til små historier . 
Fra en litt fomlende start veves deres fortellinger inn i hverandre . 
Skuespillerne og bandet fremstår etterhvert som en dynamisk enhet med rufsete og robust klang . 
Den rufsete sårbare tonen regissør Lasse Kolsrud legger for dagen , har han tidligere vist blant annet i « Bikubesong » og « Sånne som oss » ( John Olav Nilssens musikk ) . 
Kolsrud har øre og øye for å skildre odde karakterer gjennom musikk . 
Her er det blant annet synlig i Hans Rønningens « Pusling » , som Rønningen formidler med en varsom , urolig lunhet som minner mest av alt om Ludvig i « Flåklypa » . 
Hildegun Riises sanger om sorg er hjerteskjærende , mens Pål Christian Eggens « Optimist » med karriere som første-elsker er som en schlager i ren Alf Prøysen-kategori . 
Og som en mild røst over det hele høres Bjellas stemme som stasjonsmester ; en kar med lune poetiske innfall hver gang toget er forsinket . 
Forestillingen skal i høst på turne med Riksteatret . 
Noe av den intimiteten jeg savnet i starten av forestillingen på Det Norske Teatrets hovedscene vil godt mulig oppleves bedre på mindre scener . 
Men uansett så er dette en varmhjertet formidling av tekster og musikk til en betydelig rimsmed og musikant ! 
Anmeldelse ballett : 
« Nøtteknekkeren » Den fjerde versjonen på litt over femti år av balletten « Nøtteknekkeren » så dagens lys på Den Norske Opera & Ballett denne uken . 
NØTTEKNEKKEREN ( E. T. A. Hoffmann / Peter Tsjajkovskij ) Den Norske Opera & Ballett Nasjonalballetten , Ballettskolen & Operaorkesteret Koreografi : 
Kaloyan Boyadjiev Scenografi : 
Jon Bausor Dirigent : 
Andrew Grams 
Med bl.a : 
Ole Willy Falkhaugen som Drosselmeyer , Yoel Carreño som Nøtteknekkerprinsen og Yolanda Correa som Clara . 
Den har vært imøtesett med store forventninger , og de ble definitivt innfridd . 
Koreografen Kaloyan Boyadjiev har sine røtter i den russiske ballettradisjonen . 
Her har han tatt i bruk hele repertoaret fra den klassiske balletten som han har med seg derfra . 
Dermed er det heldigvis ikke de store overraskelsene koreografisk , men han har flere nydelige overraskelser på veien i den litt over to timer lange forestillingen . 
I de store ensemblescenene , snøfnuggene og blomstervalsen bruker han mange intrikate mønstre som glir fint inn i hverandre . 
Clara ( Correa ) og Nøtteknekkerprinsen ( Carreño ) har aldri før skint så sterkt som her . 
Begge er teknisk fjellstø , og de danser med en letthet og sikkerhet som er en fryd . 
Hun utstråler danseglede gjennom hele forestillingen . 
I den store pas de deux-en i andre akt har Boyadjiev virkelig funnet frem mange av de mest kompliserte løftene , men de gjennomføres med bravur . 
I den første akten , selskapet , kunne det gjerne ha vært litt flere barn tilstede . 
Det ble et selskap på de voksnes premisser . 
Det ble tatt til fulle igjen da godteriposen ble åpnet i eventyrland . 
Enten de var vafler eller cupcakes , pepperkaker eller kjærlighet på pinne , publikum ble fullstendig sjarmert i senk av alle de dansende barna . 
Musekongen har her blitt et beist av en rotte ( Mark Wax ) , men barna lar ikke seg skremme så lett . 
Enkelte scener var vel overarbeidet , det ble vanskelig å finne fokus , og de fremstod rotete . 
Under festforestillingen for Clara og prinsen var scenen befolket kun av dem som danset . 
Da fikk en mulighet til å konsentrere seg helt og holdent om dansen . 
Hvilken figur 
Drosselmeyer egentlig er i denne versjonen er ikke helt enkelt å utlese : huleboer , enstøing ? 
Men han får eventyret til å rulle over scenen , og det er nyyyyydelig . 
Alt ligger til rette for et langt liv for denne nye versjonen av « Nøtteknekkeren » . 
Teateranmeldelse : 
Orlando Fortellingen om Orlando , først mann , så kvinne , er i teaterform blitt en fyrrig , satirisk og poetisk visuell opplevelse . 
Det lidenskapelige og det skarpe går hånd i hånd i Virginia Woolfs roman om Orlando . 
Her det det kuttet ned til en drøy to timer teaterlek som i vesentlig grad fascinerer de fleste sanser . 
Den er sensuell , morsom , vakker poetisk og krydres med en scenografi , videodesign og musikk som gjør dette til en av høstens mest kreative opplevelser hva teaterfronten angår . 
Rogaland teater 
- « Orlando » Dette er Woolfs kanskje mest populære roman - i alle fall i den samtid den ble skrevet ( 1928 ) . 
Feministen Woolf sparer ikke på krutt og kraft når hun skriver om den unge poeten Orlandos møte med øvrighet , kjærlighet , brutte illusjoner ; kort sagt selve livet . 
Spørsmålet som hele tiden stilles er det essensielle « hva er meningen med livet » . 
Sett gjennom Orlando som i løpet av århundrene skifter kjønn , settes dette perspektiv gjennom en rekke episoder som i all sin underholdende effekt poengterer det tidløse . 
For det er nettopp den lekende underholdende dynamikken i forestillingen som også trigger det som ulmer i bakhodet ; hvor stor er forskjellen på menn og kvinner , hvordan kjennes det å gå fra « jeger » til å være « bytte » . 
Og hvordan definerer vi oss selv ut fra våre roller , hvor mye har de til stadig skiftende holdningene til kjønnsroller i samfunnet å si . 
Dette er skrevet at en svært glup forfatter på 20-tallet , og tolket i 2016 på en måte som angår oss . 
Woolf skrev dette mye av kjærlighet til sin mangeårige kjæreste , forfatter - og aristokrat - Vita Sackville-West . 
Det harseleres med et britisk adelskap som stadig er på glattisen eller galeien . 
Og de frodige spark til litteraturkritikk og litteratursyn er velplasserte verbale perler . 
Også det servert med gjenkjennelighet og tidløs forgjengelighet . 
Sentralt i det hele er Nina Ellen Ødegård som gjennom de ulike tidsaldre , kostymeskift og kjønnsskifter er strålende tilstede . 
Sømløst glir hun over i Orlandos faser som veksler mellom følsom poesi , kjønnslige drifter og en desillusjonert trang til ensomhet - det vil si å å gå på party natten lang . 
Rundt seg har hun et utmerket lagarbeid av skuespillere som like raskt skifter mellom å være konger , dronninger , matroser og rumenske beilere , inkludert to dansere som fyller ut ordene , effektiv bruk av video , musikk fra ulike århundre , og en DJ som er med på å mekke dette til en helhet - som til tross for litt springende adferd i blant - blir en smart og underholdende scenisk happening . 
Hva får vi av svar ? 
Jo , i følge Orlando at kanskje at meningen med livet ligger i små daglige mirakler , med glimt av lys . 
Orlando på Rogaland 
Teater er i så fall et stort glimt av lys . 
Teateranmeldelse : 
« En mann ved navn Ove » Med varme grynt og treffsikre replikker er Ove mannen som skal varme oss i en ellers hustrig høst . 
Ove er tilbake - denne gang på scenen . 
Etter braksuksess i bokform , på film og som monolog på svensk teater , har den noe smågretne einstøingen funnet veien til en norsk scene . 
Med Sven Nordin i førersetet har vår venn funnet en utmerket forsvarer . 
Nordin spiller ut sine nyanser ; er barsk og øm , forsiktig følsom og et rappkjefta petimeter . 
Det er jevnlige doser med herlig humor og ironi , krydret med rørende observasjoner . 
Det er « feelgood » i ordets beste forstand . 
Nordin styrer stødig unna alt som kan virke klissete , og leverer en halvannen time lang forestilling som muntrer og berører . 
Det som først og fremst treffer med fortellingen om Ove , er hvordan så mange aspekter ved et levd liv får plass . 
Det gjelder både i forhold til personlige relasjoner , men også i forhold til samfunnet , til en arbeidsplass , og med innlagte spark til et byråkratiske helsevesen . 
Mye av dette fremkaller humrende gjenkjennelse . 
Ove er altså en godt voksen mann som ikke kommer over tapet av sin kone Sonja . 
Som den sparsommelige og ryddige mann han er , forsøker han å finne måter å ta livet sitt på , som ikke medfører rot eller brydderi . 
Alle hans selvmordsforsøk blir imidlertid avbrutt . 
Noen - særlig i form av en iransk høygravid nyinnflyttet naborfrue - trenger gradvis inn i hans firkanta domene . 
Oves isfront-tilværelse glir over i tøvær , for etterhvert å la solstrålene slippe inn i hans liv . 
Et broket persongalleri , samt minnene om Sonja , åpner for at det faktisk kan være ganske okei å være litt grei mot andre også . 
Forestillingen er et enmanns-show . 
Dramatiseringen av teksten fungerer godt i scenisk format . 
Nordin spiller Oves naboer - venner og uvenner - med raske skift , presise detaljer og en timing i blikk , stemme og bevegelser som bare de beste komediespillerne har . 
Her snakker vi om en mann som mener at ordet langsint egentlig betyr å være prinsippfast , for så å omtale sin kone som « hun var alle mine farger » ; en mann som mener at alle som kjører franske biler er gærne , og at kaffe skal være svart . 
Basta ! 
Spranget mellom det rigide ytre og de såre tankene formidles med saftige replikker som rammer med skarp humoristisk snert og ørsmå uttrykk av undertrykt savn og lengsel . 
Sånn sett har Nordins Ove gjort senhøsten varm igjen . 
Teateranmeldelse : 
« Reisen til julestjernen » Julestjernen har landet tidlig i år . 
Den skinner med glød , spenst og spenning i hovedstadens høstmørke . 
Seiglivet som få , er denne klassikeren fra 1924 ; selveste « Reisen til julestjernen » . 
En tekst om godhet som beseirer de vonde krefter , med Halvorsens smektende musikk som akkompagnement . 
« Reisen til julestjernen » Av Sverre Brandt Musikk : 
Johan Halvorsen I Kjersti Horns regi , er det blitt en « julestjerne » med forfriskende kraft som utmerket forener tradisjon og nåtid . 
Det er freskt , eventyrlig , iblant på grensene til å bli for utagerende skummelt , og iblant drukner teksten . 
Men først og fremst er det en forestilling som byr på magisk kraft gjennom den fabelaktige scenografien , en godhjertet Sonja og et vell av små og store nisser , fugler og dansende julepresanger . 
Her er intet spart på – det er storslått , sentimentalt , jordnært , og morsomt . 
Den alltid stødige maestro Per Christian Revholt er leder for et orkester som bygger opp om forestillingens helhet , og som på tradisjonelt vis leder an i publikums allsang til velkjente lystige juleviser . 
For generasjoner av nordmenn er det filmen som vises på julaften som er selve « Reisen til julestjernen » . 
Den er en omskriving av teaterstykket , men grunntonen er den samme ; det bortkomne barnet Sonja som vil jakte på julestjernen for å glede den triste kongen som mange år tidligere mistet sin datter Gulltopp . 
Sterk motstand får hun av den riktig onde greven ( kongens bror ) og en slem heksekjerring . 
Det handler altså om grunnleggende verdier som troen på gode gjerninger ; at man iblant må være en modig liten maur som opponerer når urettferdigheten er i ferd med å slå rot . 
Selome Emnetu har en aura av trygghet , glede og jordnærhet som Sonja . 
Som Askeladden i de norske folke-eventyr opplever hun at de hun er snille med på sin vei – og snill er hun med alle – også stiller opp for henne når den trøblete greven legger ut sine feller . 
I duoen Emil Johnsen og Gisken Armand har man en fornøyelig karikert versjon av en greve med solbriller og gullklær og en bestemt og breial heks . 
Særlig førstnevnte kan skremme de minste med sin voldsomhet , men fordi han gjør så mange fornøyelige teite ting , så ros skrekken i land . 
I det eventyrlige scenerommet er det romslig med plass for velkoreografert dans og bevegelser blant de unge aktørene . 
Det veksler mellom nydelige snøfnugg med tåspissdans , viltre smånisser med mere rockefot , og noen småfugler med joggebukser og store vinger . 
Det er vakkert og det er rufsete , som et moderne eventyr bør være . 
Det er ikke en julestjerne på Nationaltheatret , det er mange , mange små . 
Teateranmeldelse : 
« Draum om hausten » Jon Fosses tidløse livsbetraktniger utspilles i et fascinerende scenerom . 
Mye er fint vevd sammen , men det finnes umusikalske brudd . 
Trine Wiggens regi viser at dette klassiske Fosse-stykket også kler et stort scenerom . 
Scenografien er lekker og innbyr til det høstlige melankoli som handlingen på sett og vis spinner rundt . 
DET NORSKE TEATRET « Draum om hausten » Av Jon Fosse Ved å bruke hverdagslige ord og fraser , for så å snu litt på dem , trekker Fosse opp et livsløp av forhold ; mellom kjærester , foreldre og barn , mann og eks-kone . 
Frykten for ensomheten , den nesten håpløst vanskelige kjærligheten , de forsmådde og indignerte - alt og alle flettes sammen med en blanding av musikalitet og realisme . 
Få kan som Fosse si så mye med så få ord om livets tilfeldigheter , og om hvor gode vi er til å få sagt ting gjennom det usagte . 
Han skriver om årene som går , at ingenting er fast , alt er i bevegelse . 
Et godt stykke på vei formidles denne tekstlige flyt fra skuespillerne . 
Det tidløse og gjenkjennelige formidles i særlig grad i den samstemte kvartetten Skagestad , Reppen , Khorami og Sandem . 
De fire spiller paret som møtes på en kirkegård , og som gjenopptar et fordhold , selv om mannen er gift . 
Balansen mellom en leken tone , småflørt , alvor og angst - både gjennom sitt første møtet , og senere i livet er nydelig . 
Mannens mor representerer alle de klandrende stemmene , de som avfyrer anklager med en tone av indignasjon som er giftigere enn selve ordene . 
Janny Hoff Brekke gjør rollen som moren til en nokså karikert skikkelse . 
Enkelte detaljer er riktignok fornøyelige , men i lengden blir karikaturen et brudd som skurrer i forestillingens ellers så musikalske flyt . 
De underliggende refsende replikker blir for åpenbare i et stykke der nettopp det underliggende er hele drivkraften . 
Men den drøyt timelange forestillingen er en god påminnelse om hvilken stillferdig kraft som ligger i Fosses poetiske verden . 
Han kan ramse opp dagliglivets bedrøvelige klisjéer og gjenta dem etter en pause , slik at de blir som muntre vers i et refreng . 
Og han kan si noe om livet på følgende måte : 
« eit liv er ein himmel med skyer på før mørkret kjem » 
Showanmeldelse : 
« Vi elsker ABBA » Høstens energibombe er avfyrt ; et ABBA-show med spenst og sødme ! 
Om noen fremdeles skulle tvile på om ABBAs sangskatt tåler dagens lys , så er denne forestillingen et utmerket eksempel på at den svenske ikoniske gruppens tekster og musikk fortsatt har høy potens . 
EDDERKOPPEN TEATER 
« Vi elsker ABBA » 
Heftig driv og høyt tempo kombineres med varme , sødme og lidenskap – det er rocka og det er nært . 
Det hele fremført med musikalsk og tekstlig tyngde av glimrende artister og et band med trøkk . 
I vesentlig grad swinger det så godt at ingen av oss har problemer med å slippe løs vår indre « Dancing Queen » . 
På sett og vis kan man tro at det er en enkel oppgave å snekre sammen et show med utgangspunkt i ABBAs låter . 
Materialet er overveldende , her kan det plukkes fra øverste hylle . 
Problemet er at man lett kan gå i fella å lage et slags lettflytende « best-of-show » . 
Den fella er i denne forestillingen behørig unngått . 
Med små og iblant alvorstonte introduksjoner vokser tekstene i enkelte av låtene fram til å bli fortellinger som oppleves både mer seriøse og mer gripende enn det de fleste nok fikk med seg i den akutte ABBA-rusen på 70-tallet . 
Sammensetningen av låtene er raffinert ; en egen bolk med rocka låter ( f.eks. 
Voulez Vous , On and on and on ) og en sensuelle nattklubbseanse med låter som Money money money , Gim me gim me gim me , Head over heels ) . 
Og imellom – de mer neddempede sangfortellingene om jenter som er lengter , om det å ha en drøm , for ikke å snakke om den lidenskapelige , gjenkjennelige teksten til den ulykkelige dama som møter eksen ; « The Winner takes it all » – gnistrende fremført av Jannike Kruse . 
I « Pity the Child » fra musikalen Chess , er trøkket like sterkt – da med Grjotheim som utøver . 
Veteranen Rypdal briljerer med en fornøyelig seanse om sitt møte med svensktoppen , hennes omgang med Agnetha Fältskog før ABBA så dagens lys . 
Her raljeres det muntert med kommende ABBA-låter , der også vår hjemlige « Hompetitten » får plass . 
Tommy Fredvang får spillerom i de rocka partiene , og Rita Eriksen legger vakre blåtoner inn i låter som Fernando og Chiquitita . 
Litt mindre « har-dere-det-bra ? » -prat kunne det vært i starten . 
Men utover i showet ble det lille som ble sagt både et fint , munter og vemodig akkompagnement til sangene . 
Ensemblet løfter tekst og musikk utover det rent popmusikalske , og bringer det over i musikalens inderlige verden . 
Dette er garantert en høstlig vitamininnsprøyting som burde vært på blå resept ! 
Teateranmeldelse : 
« Heia Flåklypa ! 
» Typene er velkjente og godslige , men det er forbausende lite « tempo gigante » når Flåklypa-gjengen entrer scenegulvet . 
Nå har de funnet veien til teatret ; Solan , Ludvig og Reodor Felgen - samt noen andre lett gjenkjennelige figurer fra Kjell Aukrusts frodige univers . 
Men å transformere sykkelreperatør Felgens kreative idéer til en teaterscene er ingen enkel oppgave . 
« Heia Flåklypa ! 
» Scenerommet er riktignok fullt av artige detaljer en oppfinner av Felgens kaliber verdig . 
Men det som i de to siste animasjonsfilmene fortoner seg som en fartsfylt heisatur med innlagte farer og humor i svingene , blir her nokså stillestående . 
Det skjer igrunnen svært lite , bortsett fra litt små-trivelig prat mellom Flåklypas eiegode innbyggere og noen langt mer uredelige sjeler i hovedstaden . 
De to siste animasjonsfilmene om Flåklypa har vist at denne fantasieggende urnorske bygdehistorie har et godt grep om det norske folk , også årevis etter Caprinos store film fra 70-tallet . 
At « konseptet » melkes for alt det er verd er ikke merkelig . 
Kombinasjonen av humor og replikker som vekselsvis fungerer for barn og for voksne har gjort Flåklypa til en sikker vinner . 
Alle får i grunnen nokså mye å hygge seg med . 
Det kan virke urettferdig å trekke inn disse filmene i en anmeldelse av teaterstykket . 
Men filmene er en vesentlig grunn for at nye generasjoner barn har oppdaget den vesle bygda Flåklypa og stedets anderledes-typer , og det er i stor grad disse barna ( og deres voksne følge ) som er Riksteatrets potensielle besøkende . 
Derfor oppleves denne teaterversjonen som om tempoet er skrudd ned noen hakk for lavt . 
Ikke så mye spenning er det heller , før et godt stykke ut i annen akt . 
Og musikken som akkompagnerer det hele er også av noe variert format , i blant på grensen til det rent pompøse . 
Det dreier seg kort og godt om en melkespannkastekonkurranse , og om en fin frue i Oslo som vil gjøre hva som helst for å slå bygdefolket på deres egen hjemmebane . 
Simom Andersen og Robert Skjerstad gjør noen fine parodier på enkefru Engelschøn-Glad og hennes sleske tjener Mysil Bergsprekken . 
Våre venner i Flåklypa vagger og spretter rundt som likandes typer , uten at de helt mestrer å få den umiddelbare nærheten til hverken det helt unge - eller det litt eldre publikum . 
Det mangler noe på flyten i selve historien . 
Men - for ikke å høres alt for mye ut som en sur kjerring fra Oslo - så løsner det mot slutten av forestillingen . 
Det blir mer fart og trøkk , og selve melkekasterkonkurransen er løst på en riktig artig måte . 
Det trøkket skulle kommet tidligere . 
Teateranmeldelse : 
« Spellemann på taket » Når teater er vitalt og livsbejaende er det artig . 
Det er « spellemannen » i Bergen . 
Den frodige musikalske fortellingen om den fattige melkemannen og jøden Tevye er i Hungnes " ' " regi blitt et stykke morsomt , lekent , spenstig og først og fremst varmt teater . 
Musikalen tas opp med jevne mellomrom , og fenger stadig . 
Både gjennom sine frodige karakterer , den skarpe jødiske humor og fordi den så elegant fletter sammen kultur , religion og samfunnsendringer . 
Dette er fortellingen om Tevye , hans kone Golde og deres døtre , hvorav noen gifteklare . 
En handling lagt godt over 100 år tilbake i tid , med strenge jødiske tradisjoner som utgangspunkt , blir likevel ikke utdatert . 
Fordi undertonen – mennesker i brytningstid , og uønsket oppbrudd – er lett gjenkjennelig . 
All munterhet til tross , de tvinges til å dra fra sine hjem . 
DEN NATIONALE SCENE 
I det som oppleves som en intim atmosfære spilles det først og fremst på de menneskelige strenger . 
Det gjelder ensemblet som helhet , skuespillere og musikere , og André Søfteland i rollen som Tevye i særdeleshet . 
Han er som en vinner i manesjen allerede fra de første takter av signaturmelodien « Hvis jeg var en rik mann » . 
Søfteland har den musikalske kraft , og de skiftende uttrykk Tevye representerer . 
Han er bærer av tradisjon , men i sin stadige dialog med Gud , evner han bedre enn mange å se at de fleste saker har mer enn en side , og at samfunnshjulet sakte , men sikkert drives fremover . 
Søfteland balanserer denne mannens trass , stahet og raushet med en så mye overbevisende empati , at en skarve anmelder rett og slett blir glad . 
Som en følger gjennom forestillingen beveger Rasmus Hella Mikkelsen seg rundt om på scenen , spillende på sin fiolin ; et virkningsfullt akkompagnement som understreker både det sprelske livfulle og det dype vemod . 
Det skal også sies at han har et utmerket korps av dyktige medmusikanter . 
Musikken – levende fremført på scenen , er i høy grad med på å skape den vitale og intime stemningen som ligger som en spenstig tone over oppsetningen . 
Forestillingen vektlegger også det karikaturmessige i enkelte av figurene , uten at det overdrives . 
Enkelte opptrinn en rene shownumre , som en forrykende dans med flasker balansert på hatter under et bryllup . 
Iblant blir tempoet litt unødig høylytt . 
Men det er blitt en forestilling som formidler det livsbejaende med en smittende entusiasme . 
Og som i siste scene har et glimt av hva som ventet jøder under et annet regime . 
Teateranmeldelse : 
Vildanden+ 
En folkefiende 
- Enemy of the Duck 
Dette er Ibsen-show med burlesk humor , eggende fantasi og et sannhetsjag som svir . 
En kan være fristet til å spørre « What the Duck is this ? ? 
» Farse ? 
Sprelsk show , en visuell happening ? 
Alvor som rammer midt i fleisen på en skarve tilskuer ? 
Vildanden+ 
En Folkefiende 
- Enemy of the Duck Ja - en salig miks av dette , og noe til . 
Forvent i alle fall ingen tradisjonell tilnærming til de to Ibsenstykkene som den islandske regissør Arnarsson har bearbeidet til ett . 
For min del tenkte jeg dette fort kan bli en forestilling for å vise hvor mye man kan finne på med Ibsen , mest for å forsøke å finne opp kruttet på nytt . 
Men det skjer ikke her , for når man løsner opp sitt indre Ibsen-filter , så åpner det seg en forestilling som er morsom , underholdende og som holder fanen høyt når de gjelder sannheten . 
Og i fokuset på den ubehagelige sannheten trer Ibsens holdninger fra begge stykkene egentlig ganske klart fram . 
Synligst blir det når Mads Ousdal i rollen som Gregers Werle ( alias doktor Stockmann ) tar ballegrep om publikum under en forrykende monolog . 
Han starter med muntre minner som han selv - altså Mads - har opplevd helt fra han vandret i kulissene som guttunge med pappa . 
Men det tar ikke lang tid før latteren sanser og ubehaget setter inn . 
Med økende intensitet er det selve teateret som granskes , institusjonens forsøk på å formidle det de tror på , vise publikum sannheten - og alt det håpløse de har gjort - og vi har applaudert høflig underveis . 
Dette skjer like etter at Eindride Eidsvold i rollen som hans bror , har forført oss - publikum - som overbevisende agitator for at det slett ikke er noe i veien med oljerørene , som hans bror hevder . 
Hele forestillingen er meta-teater . 
Skuespillerne kommenterer seg selv og hverandre , illusjonen brytes stadig vekk . 
Hvor festlig det er , varierer , men det gir det hele et preg av å være en happening som tross en del ujevnheter fascinerer . 
Familien Ekdal er sterkt karikert og blir et lett offer for sannhetsprofeten Gregers Werle ( Ousdal ) som skal gjøre samlivet for familien enklere ved å fortelle en sannhet som er direkte ødeleggende . 
Nader Kademi er muntert vimsete , både som Ekdal og som seg selv . 
Andrea Bræin Hovig er hans kone Gina , og spiller ut mange ulike kort , både som bitchy og omsorgsfull mor . 
Kjersti Tveterås bedriver ren slapstick-komedie i rollen en sprelledukke av ungjenta Hedvig . 
Og Kai Remlov er drag-queen av edelt merke som gamle Ekdal . 
Om den tradisjonelle familien Ekdal delvis er filleristet i denne oppsetning , har de likevel relevans i forening med de sannhetssøkende idealer i « En folkefiende » . 
Kostymer , scenografi , hele settingen har noe drømmende over seg , som en del av den frodige fantasi til filmskaperen Baz Luhrman . 
Tyngden i annen akt , med en slutt som griper er med på å gjøre dette til en av ikke altfor mange « eksperimentelle » Ibsen-oppsetninger som gir tilskueren en på tygga - og noe saftig å tygge på . 
Teateranmeldelse : 
« Landstrykere » TROMSØ ( VG ) 
Det blir mye liv og røre når den slagferdige Hamsunfiguren August fyrer fra hofta og smeller med kjeften . 
Forestillingen tar utgangspunkt i Hamsuns fortelling om August ; en frodig beskrivelse av et menneske med usedvanlig kreativ drivkraft , store drømmer , stor gjennomføringsevne - og en luring av rang . 
En kombinasjon av Peer Gynt og ettertidens smarte gründere . 
HÅLOGALAND TEATER 
Fortellingen er knadd og bearbeidet av regissør Yngve Sundvor til en forestilling der humoren er drivkraften . 
Samtidig synliggjøres de skarpe observasjoner over hvilke konsekvenser det får når fremskrittet havner i en høyst risikabel dans rundt pengegaloppen . 
Litt rusk i maskineriet på generalprøven onsdag kveld , utbedres høyst sannsynlig etterhvert . 
I sentrum for det hele er en fyrrig , spretten og forførende Eirik del Barco Soleglad . 
Kroppsspråk , mimikk og de innsmigrende ord han serverer - enten det er spenstige fremtidsvyer eller dikt og forbannet løgn - er en fryd for øye og øre . 
Som han selv sier i rollen som den uforbederlige optimist August : 
Vi skal ha liv og røre , arbeid og fortjeneste ! 
Liv og røre blir det når en slik mann utfordrer et lite kystsamfunn - Polden - til å kaste seg inn i den moderne tid mot slutten av 1800-tallet . 
Han kom , så og vant - tilsynelatende . 
Med smittende entusiasme får han folket med på at fisket og jordbruk er greit nok ; men August vil ha bank , industri , post og penger . 
At han er mer opptatt av selve spillet rundt sine ideer , enn at de faktisk skal lykkes , får store konsekvenser for de som logret rundt ham og fulgte hans råd . 
Det hjelper dårlig med aksjer i banken , når silda uteblir . 
Men folk liker å lokkes av overbevisende nyskapere . 
I Polden blir de med på moroa , slik vi fortsatt gjør i dag . 
Profittbegjæret er sterkt , og fallet når det rakner er stort . 
Det vesle kyststedet til Hamsun blir i så måte et speilbilde av et samfunn ikke så rent ulikt de fleste steder i verden . 
Aktualiteten er poengtert med kostymeskift som indikerer det tidløse i Augusts opportunistiske handlekraft . 
Denne frodige og realistiske skildringene har også fine ymt om de urolige og rastløse stemningene mennesker i mellom . 
Det er mennesker , kvinner og menn , som preges av årelange fortielser , lidenskap , plikt og drømmer . 
Stamsø Munch har den sårbare rastløsheten som Augusts venn Edevart ; en ensom cowboyskikkelse som lengter etter det han ikke kan oppnå . 
Det enkle og fine scenebilde skapt av Arne Nøst og lysdesigner Richardsen bygger opp om de skiftende hamsunske stemninger , godt ispedd regissørens sans for å gi det hele et snev av en real amerikansk country ballade . 
Ikke så rent lite publikumsfrieri , men det funker . 
Anmeldelsen er skrevet etter generalprøven . 
Teateranmeldelse : 
« Singin " ' " In The Rain » Scenografien og kostymene er de største stjernene i « Singin ’ In The Rain » på Folketeateret . 
Men de to « kjendisene fra TV » er ikke verst de heller . 
« Singin ’ In The Rain » Regi : 
Bjarte Hjelmeland og Lars Jacobsen Koreograf : 
Thea Bay Musikalsk ansvarlig : 
Atle Halstensen 
Med : Atle Pettersen , Stian Blipp , Charlotte Brænna , Siren Jørgensen Alles favoritt-filmmusikal – min også – « Singin ’ In TheRain » ( 1952 ) har et så vanvittig feelgood-driv , så mye amerikansk pizazz og razzamatazz , at man knapt legger merke til hvor kaldt og kynisk den behandler Lina Lamont ; stumfilmstjernen med den skingrende stemmen og den brede dialekten , som har null sjanse til å overleve nå som lydfilmen er kommet til Hollywood . 
Den nye teateroppsettingen av klassikeren prøver å søte dette litt sure ved å gjøre Lamont til enda mer en hyene av et kvinnemenneske – og selve stykket til mer av en farse . 
Det lykkes den i . 
Siren Jørgensen , som gir Lamont en bred , burlesk bergensdialekt ( « kyss meg i ræææven ! » ) , stjeler dessuten hver eneste scene hun er med i . 
Hva med de to kjekkasene i historiens midte ? 
Atle Pettersen som Don Lockwood og Stian Blipp som Cosmo Brown ? 
De som har steppet på et « kjent fra TV ! » - bananskall inn i de to hovedrollene som sangere og dansere med mangeårig utdannelse ville ha ofret armer og bein for ( selv om det ville vært aldri så kontraproduktivt ) ? 
Ingen av dem var fullbefarne skuespillere , enn si musikalartister , før « Singin ’ In The Rain » . 
Det er de ikke etter heller . 
Men de jobber for harde livet , vel vitende om at dette er veien deres ut av karrierene i talentkonkurranser på TV . 
( Nåtidens fredags- og lørdagsunderholdning på fjernsyn – med sitt mas om syng ! 
dans ! gjør litt av alt ! – fungerer som de reneste utklekningsanstaltene for musikalscenen ) . 
Den provoserende kjekke Pettersen \xad– sjekk den filmstjernetanngarden ! 
– er en smule for gutteaktig som smukkasen Lockwood . 
Han spiller greit , synger brukbart , danser godt . 
Men har blir spak i dialogene – spesielt i de romantiske scenene der han er alene med dydsmønsteret Kathy Selden ( Charlotte Brænna ) på scenen . 
Blipp danser en del bedre , synger en god del svakere og flyter godt på sin nonchalante programledersjarm . 
Innsatsen hans i « Folk vi le » ( « Make ’ Em Laugh » ) , praktisk talt en avansert turnøvelse , er det lite å si på . 
Gene Kellys innsats i musikalens tittelnummer er så til de grader en del av den populærkulturelle dannelsen – det er musikalnummeret selv de som hater musikaler kjenner – at gjensynet nesten er dømt til å bli et antiklimaks . 
Det blir det da også , om enn langt fra i ødeleggende grad . 
Tempoet – både i dansenumrene og forestillingen som sådan – er jevnt over dorskere enn i filmen , som jo ble laget i en tid da det gjaldt å fatte seg i korthet . 
Best av alt ? 
Scenografien . 
Art deco-kulissene er så lekre at jeg allerede nå legger inn et bud for å overta dem når forestillingen blir lagt ned . 
Lyd , lys ( og vann ! ) fungerer optimalt , og alle får boltre seg i marengsfarger , gangsterdresser og « jazz age » -kjoler . 
Alle på scenen ser fantastiske ut . 
En publikumssuksess for de kommende regnfulle høstmånedene ? 
Garantert . 
MORTEN STÅLE NILSEN 
Teateranmeldelse : 
Utmattende etterfest 
Skal du bare på ett nachspiel i år , dra til Oslo Nye ! 
Premiere : 
« Hvem er redd for Virginia Woolf ? » . 
Oslo Nye Teater . 
Regi : 
Kim Bjarke . 
Med : Linn Skåber , Sven Nordin , Ingvild Holthe Bygdenes , Eldar Skar . 
Vi møter det middelaldrende ekteparet Martha ( Linn Skåber ) og George ( Sven Nordin ) på vei hjem fra fest , ironisk hakkende på hverandre . 
Det skal bli verre , mye verre – og det starter i det Martha frekt annonserer at hun har bedt et yngre par på nachspiel . 
De dras uforvarende inn i et destruktivt maktspill mellom de to eldre , et « kosehat » som setter de unge ut – samtidig som det avkler deres eget forhold . 
14 år etter at stykket gikk sin seiersgang på Oslo 
Nye er det klart for en ny runde med nachspielet fra helvete , første gang satt opp i 1962 . 
Det er absolutt ingen ting ved Kim Bjarkes oppsetning av klassikeren som lukter utdatert : 
Dette er rystende , gnistrende teater som vil sitte i lenge på den som er så heldig å få tak i billett . 
Jeg har prøvd , men jeg har ennå ikke klart å finne dødpunkter i løpet av de nesten tre timene stykket varer . 
Vi befinner oss i et amerikansk universitetsmiljø på 60-tallet , men tidskoloritten er dempet . 
Den enkle scenografien med en minimalistisk sofagruppe midt på scenen kunne godt ha vært fra et professorhjem på Nordberg i dag . 
Teksten ligger veldig tett opp mot originalen , men slik føles det ikke . 
Uten desperate forsøk på å freshe opp språket oppnår man en flyt som oppleves som « her og nå » . 
Utgangspunktet er 60-tallets øvre middelklasse , men tematikken er tidløs og griper en like sterkt i 2016 : 
Hvordan vi fremstiller oss selv for omverdenen , verdien vi hele tiden legger i hvem vi er og hva / hvem vi har . 
Eldar Skar og Ingvild Holthe Bygdenes spiller det unge paret Nick og Honey . 
I utgangspunktet « streitinger » , men de to skaper svært komplekse karakterer vi følger intenst mot en mulig smell . 
Nordins George er utilnærmelig , ubehøvlet og desillusjonert . 
Skåbers Martha er infamt ertende , mens hun hele tiden forsøker å tøye strikken og teste ektemannens grenser . 
Mye , det aller meste i denne oppsetningen , hviler på de fire skuespillerne . 
Timingen dem imellom er forrykende , men det som fascinerer mest er måten de nyanserer og overrasker absolutt hele veien . 
Det er intensivt , men aldri gnålete , emosjonelt , men aldri sentimentalt såpete . 
Ondskapen mellom Martha og George er brutal – det gjør vondt å se på , men hadde det ikke vært for at det er snev av gjenkjennelighet i stoffet ville vi avvist det for lengst . 
Og hadde vi ikke øynet håp , hadde det ikke vært liv : 
I korte , korte glimt aner vi bitte små kimer av håp : 
Som når George raser inn med gevær og later til å skyte ned hele nachspielet . 
Martha vet akkurat hva han holder på med – hun kjenner ham – og i disse øyeblikkene maner Skåber og Nordin frem ren teatermagi på Oslo Nye . 
ØYSTEIN DAVID JOHANSEN 
Teateranmeldelse : 
« Min kamp » Knausgårds kamp med seg selv i seks bind er blitt til en forestilling på to og en halv time . 
Velspilt , god – men faktisk noe for lang . 
Sagt på en tabloid måte , er dette et Knausgård-konsept for alle som ikke har pløyd seg gjennom forfatterens seks bind med dypdykk i egen kunstnersjel . 
Riksteatret , Kilden Teater , Oslo Nye Poenget er at denne komprimerte fortellingen fungerer ganske bra helt på egen hånd på en scene . 
Ole Anders Tandberg har gjort en bragd i å snekre sammen en av norsk litteraturhistories mest omtalte romanserie til en forestilling i håndterlig og begripelig format . 
Essensen i Knausgårds selvbiografiske prosjekt er beholdt ; her handler det om barnet som ikke blir sett , angsten , skammen og skyldfølsen som ligger som en hard klo i forfatterens liv . 
Den rå utleverende tonen enten det handler om seksuelle fantasier , alkohol , forhold til familien er der , likeså den kompromissløse søken etter noe mer , hver gang en snert av lykke får innpass . 
I forhold til romanene er utleveringen av det øvrige persongalleri snevret sterkt inn . 
Handlinge i stykket er i vesentlig grad sentrert rundt Kanusgård selv . 
Ved å la fire skuespillere skifte om å være Kanusgårds stemme , samt et par andres , skapes variasjon . 
Iblant er de fortellende observatører , iblant er scenene høyst reelle . 
Flyten er god , og humoren sitter løst . 
Miksen av poetisk fascinerende tankekraft og rå personlig utlevering fungerer best i forestillingens første del . 
Andre del blir i litt stor grad en repetisjon av forfatterens fundamentale poengtering av egen utilstrekkelighet , og hvor stor drittsekk han blir i fylla . 
Knausgårds observasjoner om Hitler og nazismen vies en del oppmerksomhet . 
Og der er det klo – også i forestillingen . 
Da løftes det hele opp til idéplanet , det handler om tilhørighet , om det store « vi » og ønsket om å tilhøre det . 
Her er Knausgård reflekterende på en vågal og ærlig måte , og beskriver et begrep som interesserer utover en kunstners eget litterære manifest . 
Til tross for at forestillingen får noe preg av stillstand etter hvert , så balanserer den fint mellom rå humor og sårbar utlevering . 
Som en rød tråd ligger forholdet til faren . 
Angsten for intimitet og nærhet bunner i stor grad i en fars mentale vold mot en sønn . 
Knausgård har utlevert dette i vesentlig større grad enn de fleste kunstnere . 
Og midt i det som kan virke som i overkant selvmedlidende , er det liten tvil om at han treffer en nerve med sine betraktninger rundt sitt eget stadige driv etter noe mer enn « lykken » . 
Det formidler i stor grad også teaterforestillingen « Min kamp » 
Teateranmeldelse : 
« Etterlyst : 
Jesus » Man kan selvfølgelig spørre om Bjørn Eidsvåg tror på Jesus . 
Mer vesentlig er dog spørsmålet om Jesus tror på Bjørn Eidsvåg . 
Problemet religiøs « tro » er sammensatt . 
I vitenskapelig forstand er « tro » ubeviselig . 
Like fullt styrer det mange menneskers liv , fordi for troende mennesker er deres tro så sentral og så vesentlig , at man vil hevde man faktisk ikke har et valg . 
ETTERSØKT : 
JESUS 
Derfor tror antagelig Jesus stadig på Bjørn Eidsvåg , selv om Eidsvåg tilsynelatende helhjertet forsøker å bli kvitt ham . 
Jesus lar ikke Eidsvåg i fred – hvilket denne utfordrende , fine og morsomme forestillingen beviser . 
Eidsvåg er en urokråke og et levende paradoks : 
En prest rasjonelt kritisk til Bibelen og logisk avvisende til Kirkens bekjennelser ; en livsnytende pietist ; en velnært solidaritetserklærer overfor verdens sultne ; en forkynner av kristeninspirert humanisme ; en grunnleggende betviler av alt som ikke bygger opp om kjærlighet , håp og enkeltmenneskers hellighet . 
Så dette handler faktisk ikke om tro / ikke-tro ; det er en utfordring først og fremst til Eidsvågs kristne med-troende om hva man gjør med sin tro og hva slags konsekvens troen får i den verden vi lever i . 
Han gjør små forsøk på også å forkynne til troende innenfor andre religioner – uten at akkurat det blir spesielt effektivt . 
Denne forestillingen er helt usedvanlig levende : 
Frisk komedie fra bedehusoppveksten i Sauda , via etiske og teologiske overveielser gjennom ungdoms- og voksenliv , utdannelse og erfaring . 
Og slutter som eksempelsterk , men tilsynelatende nokså Gud-løs forkynnelse . 
Alt krydret med meningsfull musikk ; altså også en slags musikal . 
Eidsvåg kan sin Bibel , han kjenner sin kirkehistorie – vakkert utfylt av en fleksibel Svein Tindberg , som glir sømløst fra vestlandsk svovelpredikant ( kraftfullt , men praktfullt lite parodisk ) til inderlig bibelformidler . 
Et godt band akkompagnerer ytterst harmonisk . 
Konservative , skrift- og bekjennelsestro kristne vil steile over skriftutvalg og eksempelsamlinger . 
Og hevde at Eidsvåg hever seg himmelhøyt over sin autoritet . 
Det gjør han faktisk ikke . 
For det første fordi mange av hans synspunkter må kunne kalles sentralt evangeliske . 
Og for det andre fordi argumentene og slutningene hans er hverken historisk eller teologisk spesielt originale . 
Han er bare så ufattelig god til å gå inn i den samtiden som er hans ! 
Det Norske Teatret gjør igjen et gjennomført godt grep for å lage teater av spørsmål som angår og opptar svært mange menneske , selv i en gudløs , teknologisk og rasjonelt selvdefinerende tid . 
Men Evangeliet etter Eidsvåg er grunnlagt i tro , troen på Jesus . 
Teateranmeldelse : 
« Borkman » Rølpete raseri , sykelig omsorg og rå humor er elementer i denne intense og svært høylytte Ibsen-oppsetningen . 
Den tyske toneangivende regissøren Jan Bosse har tatt for seg et av Ibsens aller siste stykker , « John Gabriel Borkman » ; i denne bearbeidede versjon kalt « Borkman » . 
Publikum er plassert slik at vi får det intense dramaet tett inn på , vi blir deltagere i den forrykende catfighten mellom søstrene Ella og Gunhild , og i Borkmans innsauset selvmedlidenhet tuftet på drømmen om makt . 
Regissøren tar fatt i det komiske i dette sørgespillet for alt det er verdt . 
I perioder er det rene actionkomedien som utspilles på scenen . 
På sitt beste så funker det som skarp ironisk kommentar til stykkets klamme bakteppe . 
Men når høylytt raseri og fortvilelse slippes løs med orkans styrke , så blir det utagerende uttrykket i overkant tydelig . 
Og det burde være unødvendig i en forestillingen som ellers er så tydelig ; foreldregenerasjonens dragkamp om sønnen / nevøens gunst – deres ulike og høye krav om at han skal bli deres redning og oppreisning – og den dype angst for å slippe et barn fra seg , slik at det kan velge sitt eget liv , om det så skulle være et liv med en noe løssluppen kvinne . 
« Borkman » handler om bankmannen som måtte sone noen år i fengsel på grunn av økonomiske misligheter , fornedrelsen han kjenner på og det han oppfatter som en urettferdig dom . 
Han vil gjenreise makten og æren – gjennom sønnen Erhart . 
Kona , Gunhild er iskad og avvisende overfor mannen , og desto mer desperat klengete overfor sønnen . 
Søster Ella er den som ble forsmådd av Borkman , og som helst ser Erhart som sin egen sønn . 
Han på sin side vil helst ikke gjøre noe annet enn å leve livet med den 7 år eldre Fanny Wilton . 
Dette kan høres ut som rene såpeoperaen . 
Og når velopplagte damer som Marika Enstad ( Gunhild ) og Laila Goody ( Ella ) gyver løs på hverandre enten fysisk eller med verbalt skyts , så er det en « catfight » på høyt underholdende nivå . 
Deres nesten voldelige kjærlighet til Erhart som desperat søker en utvei , viser det grelle i de to kvinnenes nitriste tilværelse . 
Jan Sælid er en skuespiller som ofte briljerer med intensitet og synlig nærvær . 
Her kaster han kaster klær og freser ut sine meldinger om svik , forbrytelser og bitterhet over de middelmådige . 
Det er nærgående og effektfullt , men også for hans vedkommende bikker det iblant over til et lydmessig nivå som skaper noe dissonans i forestillingen . 
Kontrasten til de tre , er Marian Saasted Ottesen som en gjennomført selvbevisst sexy « sugarbaby » som gir Erhart langt lystigere fremtidshåp enn det han kan få i et hjem der han utelukkende skal brukes til å « rett opp alle feila fra i går » . 
I det hele tatt er dette en forestilling full av kontraster . 
Den er utagerende og underholdende , men iblant treffer også Ibsens tekst om menneskelig svik , hevn og drømmen om lykke , ( det være seg i form av kjærlighet eller makt ) som en sår nerve . 
Sånn sett er forestillingen tydelig . 
Men litt for støyete til helt å krype under huden på deg . 
Show-anmeldelse : 
Bjartes sommerfjær GRIMSTAD ( VG ) 
Bjarte Hjelmeland bruker sommeren på sommershow i Grimstad . 
Proffere får du det ikke ! 
Hjelmeland er en skuespiller med formidabel spennvidde , bomsikker musikalitet , burlesk folkelighet og en usvikelig kommuniserende evne . 
Han vet virkelig å spille på sitt publikum og han behersker hele registeret – fra de digreste gester til den minimale mimikk . 
BJARTE HJELMELAND : 
I LÅNTE FJÆR 
Og så gjør han det akkurat så personlig , at han skaper illusjonen av at det er verdens beste « tjommi » som akkurat her og nå underholder sitt takknemlige publikum . 
Apotekergaarden i Grimstad er ikke verdens enkleste plass å spille , særlig akustisk . 
Og det går et nummer eller halvannet før lyden er klar nok . 
På den annen side er det et intimt sted med plass til servering og sosialisering i lange baner ; et utpreget sted der artsristen må skape intimitet og nærhet for å lykkes . 
Og slikt er Hjelmeland en mester til . 
Det er han og to musikere . 
Det holder i massevis . 
De vet hvor de skal , de vet hva de gjør , og de leverer nesten feilfritt . 
Hjelmeland har en del kostymeskift som utvilsomt er krevende . 
Men han makter det på de 30 sekundene Bjarte Aasmul leverer en nydelig gitarsolo . 
Nå står det ikke til å nekte at rutinen i showet ikke er tilfeldig . 
Deler av det har vært kjørt i Bergen tidligere ; omplasseringen til Grimstad er derfor delvis « gammel moro » . 
Men det merker man ikke mye til – bortsett fra et eneste Bergens-innslag for mye , om byoriginalen " Otto'en " i den ellers utmerkede akten om stemmer fra Vestlandet . 
Skal man være megastreng , mangler det av samme grunn et innslag til – sånn for lengdens skyld . 
Men det er og blir bagatellmessig i forhold til et bunnsolid show av ytterst proft kaliber . 
Anmeldelse 
Festspillene i Bergen : 
« Hallo » En sveitsisk gummimann med Buster Keaton-ansikt vikler seg rundt i kasser og kulisser på en staselig teaterscene . 
Slikt blir det humor av - og slike ting får unger til å le så høylytt trillende at det blir en herlig integrert del av en timelang forestilling med mye slapstick og absurd komikk . 
Martin Zimmermann heter dette fenomenet av en klovn / artist / koreograf / skuespiller som i 20 år har muntret hele halve verden med en egen sjanger som definitivt sprenger grenser . 
Han bruker det fysiske uttrykk , lyder , og musikk sammen med kulisser som er i konstant endring og bevegelse . 
Zimmermann er en gummimann-type med et uttrykk like dønn alvorlig som stumfilmstjernen Buster Keaton hadde . 
At Zimmermann har lånt en del både av ham og Chaplin er åpenbart , men han bruker løsvegger , esker og mindre kulisser som « medspillere » i en setting som har et nåtidspreg . 
Dette er slapstick-humor på høyt nivå . 
Og han vet hvilke smarte triks han skal bruke for å få det yngste publikum til å hyle av latter . 
Man får til og med et snev av absurd teater ala Beckett på kjøpet . 
For i sin enmanns-forestilling ( EN medhjelper skimtes så vidt i blant ) kaver han rundt i et slags kaos på jakt etter seg selv . 
Han er en noe ensom klovn i en stor manesje , og med klovnens mimikk og evne til å skape illusjoner treffer han ung og gammel . 
Kulisser som langsomt faller og løfter seg igjen , og høyst varierte bevegelser med det som finnes på scenen , er nøye koreografert . 
Zimmermann beveger seg med grasiøs letthet over , under og ved siden av det hele . 
Teknisk sett er det imponerende fordi timingen - og samspillet - mellom mann og « ting » , flyter så lett og elegant . 
I blant er selve den sceniske bevegelsen mer fascinerende enn det komiske element . 
Dette er første gang Zimmermann opptrer i Skandinavia . 
Nice og New York er oftere besøkt av denne energiske kunstneren . 
Å se ham på scenen gir et perspektiv på hva scenekunst også er ; et sted for opplevelser og inntrykk der « kroppsspråk » er essensen . 
Martin Zimmermanns « Hallo » har lag av spennvidde i seg ; det tidløse spennet av klovnens triste og glade side som kommuniserer med et publikum uansett alder . 
Konsertanmeldelse : 
Makabert vakker festspillåpning 
Åpningskonserten ved Festspillene i Bergen onsdag var først og fremst et bevis på i hvor stor grad lyd kan forme et visuelt uttrykk . 
Åpningskonsert , Festspillene i Bergen « Powaqqatsi – Life in Transformation » , i Grieghallen Musikk : 
Philip Glass Regi : 
Godfrey Reggio Med : 
Philip Glass ensemble og Bergen Filharmoniske Orkester , Dirigent : 
Michael Riesman og Bergen Guttekor og Bergen Pikekor med kormester Håkon Matti Skrede . 
Som alle de siste årene var åpningskonserten i Grieghallen onsdag kveld viet et multimediaverk . 
Film på storskjerm og selveste Philip Glass i samspill med Bergen Filharmoniske Orkester på gulvet . 
Den snart 80 år gamle amerikaneren var selv til stede . 
Det er en begivenhet i seg selv . 
Les også festspillanmeldelsen : 
« Direktøren for det hele » . 
« Powaqqatsi » ( fra hopi-språket : en enhet eller livsstil som bruker livskraften fra andre til å fremme sitt eget liv ) er andre del i en trilogi . 
Musikk- og filmverket skriver seg fra 1988 . 
I filmen setter regissør Godfrey Reggio fokus på hvordan folk i den tredje verden uttrykker seg gjennom arbeid og tradisjoner , og i forlengelsen hvordan det lokker folk inn i et mønster av vestlig forbruk . 
Det er ingen tekst eller skuespillere med . 
Dermed ble resultatet et ganske unikt musikkpoetisk uttrykk . 
Vakkert , og det gjør uttrykket både tankevekkende og ensformig . 
Og det at det blir kjedelig i lengden gjør det enda mer tankevekkende . 
Effekten av Philip Glass " ' " musikalske minimalisme er stor . 
Åpne klanger gjentas og gjentas . 
De endres selvfølgelig , og rytmiske endringer sørger for framdrift , men ganske statisk blir det . 
Det er knapt en dissonans å kjenne på . 
Der ligger det kunstneriske budskapet også , og sannelig lykkes de ganske bra med å formidle det . 
I programheftet siteres Philip Glass med : 
« Budskapet i filmen er ikke ment å bare forklare , men på sitt mest tankefulle også stille spørsmål og inspirere » . 
Og det er akkurat det som skjer . 
Fikk du lest : 
Grynet Molvig ( 73 ) : 
– Selvfølgelig har jeg angret . 
Etter en drøy time i Grieghallen er jeg lei av Glass ’ klangverden . 
Visst er det vakkert . 
Visst klinger det fint . 
Men selv om bildene absolutt ikke viser bare elendighet fra den tredje verden , så gjør klangbildet at de skjærer veldig mye mindre enn de hadde gjort med krass ekspresjonisme og vrælende dissonanser i øret . 
Philip Glass ensemble og Bergen Filharmoniske Orkester spiller mens filmen ruller , og bassen David Hansford og Ahmed Al-Badri med sine bønnerop bygger , knytter seg konkret til noen av bildene . 
Bergen Guttekor og Bergen Pikekor medvirker også . 
Og der sitter vi , en sal full av pyntete , bunadskledde , vestlige borgere med Norges dronning i midten og koser og kjeder oss med bilder av mennesker i den tredje verden . 
Nei da , det er ikke bare elendighet på skjermen , men man blir tatt på senga av sin egen reaksjon . 
Og det er kjedsomheten i det langdryge i Glass ’ musikk som gjør at man tenker videre og videre på opplevelsen . 
Takk for en spesiell kveld . 
TORI SKREDE 
Teateranmeldelse : 
« Direktøren for det hele » BERGEN ( VG ) 
Vi har alltid visst det ; direktører og skuespillere har godt av satiriske spark ! 
I dette tilfellet dreier det seg om « Direktøren for det hele » , et stykke basert på Lars von Triers filmkomedie fra 2006 . 
Som teater er det nesten bedre , i og med at den muntlige formen , de kjappe replikkene og det elleville i selve storyen kler å spilles « live » med tempo og timing . 
Slik det nå spilles i Bergen . 
DEN NATIONALE SCENE : 
« Direktøren for det hele » Forestillingen hadde nylig premiere , men er nå en del av festspillprogrammet . 
Og godt plassert blant humorkvoten under årets festspill . 
Det er blitt en forestilling som i Petter Næss " ' " regi er leken og underholdende , og som med muntert vidd sier mye om roller som spilles , om ansvarsfraskrivelser og lureri . 
Legg til et knippe tydelig karikerte personer , og du har et resultat der komikken skjærer gjennom det meste av tiden . 
Historien er kort fortalt som følger : 
En sjef for en større bedrift har tenkt å si opp samtlige ansatte og selge hele foretaket til en dansk direktør . 
Men som den tilsynelatende godgutten han er , så har han ikke fortalt de ansatte at han er sjefen . 
Han har oppdiktet en type som opererer fra USA . 
Når salget skal gjennomføres må han få tak i en som kan spille direktøren for det hele . 
Hva er da bedre enn en noe geskjeftig skuespiller som kunne trenge en god rolle . 
Dette byr selsvsagt på misforståelser og forvirring som kjennetegner de gode komedier og farser . 
Som en bonus har man i denne oppsetningen latt den danske direktør ( som altså vil kjøpe opp firmaet ) snakke et fornøyelig tulledansk . 
Oversettelsen fra det danske til det norske , og omvendt , er gapskrattende komisk . 
Hver gang Ane Skomsvoll er på scenen med sprudlende kvikkhet og et dønn seriøst blikk , blir rollen hennes som tolken et høydepunkt . 
Samspillet mellom direktøren / skuespilleren Pål Rønning og den egentlige direktør , Tormod Løvold har også komediespillets solide timing . 
Gjennom dem ser vi et lag-på-lag spill som handler om triksing og miksing med sannhet og løgner . 
Dette er underholdning og moro , men selvsagt har en tekst med Lars von Triers signatur noe utover det . 
Både i regi og i Knut Nærums fornøyelige oversettelse registrerer man det . 
Men man har ikke falt for fristelesen å være overtydelig sarkastisk . 
Det holder med en dæsj humor og en dose satire . 
Vi skønner tegninga . 
Og den er artig . 
BORGHILD MAALAND 
Ballettanmeldelse : 
Nasjonalballetten Ung 
Det er sjelden kost at et nytt ballettkompani ser dagens lys . 
Det skjedde lørdag kveld i Bjørvika , da Nasjonalballetten Ung presenterte seg med fire balletter . 
Den Norske Opera & Ballett 
Koreografer : 
Garrett Smith , Hege Haagenrud , Kaloyan Boyadjiev og Jiri Kylián Komponister : John Adams , Ryoji Ikeda & Zero Degrees , musikkcollage og Antonin Dvorák Dansere : 
Anette Antal , Alberto Ballester , Luca Curreli , Bart Engelen , Marin Motte , Ada Marthinsen , Klara Mårtensson , Sofia Skjønneberg , Embla Bergerud og Kenji Wilkie Dette nye kompaniet består av ti dansere i alderen 17 til 23 år , og det er syv nasjonaliteter blant dem . 
Det sier alt om hvordan dansen beveger seg over alle nasjonale grenser . 
Meningen med kompaniet er at de unge skal få en lettere overgang fra utdannelse til et profesjonelt liv . 
På programmet var det tre urpremierer , og den fjerde balletten var signert Nasjonalballettens mangeårige samarbeidspartner , Jiri Kylián . 
Først ut var Garrett Smith med verket « Departures » , danset i et meget høyt tempo hvor det ble tatt i bruk hele repertoaret fra korte soloer via større ensembledanser til duetter og trioer . 
Alle er på vei til noe , men til hva vites ikke . 
Smith har et tydelig språk , men bruker armene heller klisjéaktig . 
I denne første bolken var også Hanne Haagenrud plassert med « We are special » bygget på en novelle av Marina Keegan . 
Dansen , eller bevegelsene utført gjennom enkle isolasjonsteknikker , satte ikke de dype sporene etter seg , men danserne fylte verket med alt hva de hadde å gi . 
I andre avdeling hadde kompaniets sjef Kaloyan Boyadjiev signert « Picture Perfect » : bilder som hadde en tendens til å slå sprekker og som ikke var perfekte i det hele tatt . 
Han koreograferer i flytende bevegelser med harmoniske overganger . 
Den ble fulgt opp av Kyliáns « Evening Songs » som tydelig viser hvorfor han er elsket . 
Her hadde danserne den nødvendige indre roen som skal til for dette verket og som får scenerommet til å sitre . 
De ti danserne er unge , ja , men langt fra noen nybegynnere . 
Disse er langt kommet i sin kunstart , både teknisk og mentalt i forståelsen av det materialet de er blitt gitt til å fremføre . 
De fremstår som en meget homogen gruppe , og de burde alle ha en strålende fremtid foran seg , enten det blir i Bjørvika eller i andre kompanier . 
Teateranmeldelse : 
« Kvitebjørn kong Valemon » « Kvitebjørn kong Valemon » er stykket som har alt av teatermagi . 
Og det er barneteater ! 
Man blir jo så fantastisk glad for at en norsk hovedscene satser så helhjertet på akkurat barneteater - slik at den samlede forestilling blir en utsøkt forestilling og noe av det mest sebare som overhode finnes på norske teaterscener akkurat nå - uansett sjanger . 
KVITEBJØRN KONG VALEMON 
Det er en eksepsjonell helhet over denne forestillingen : 
Historien er tradisjonelt tuftet på folkeeventyr . 
Men tilpasset nok til å bli velfungerende fantasy - uten å flørte med tidsånden alt for mye . 
Lyd og sanger ikke bare akkopagnerer handlingen - det utvider den . 
Scenografien er helt strålende . 
Og de sceniske innslagene av magi underveis både lekne , meget tydelige og helt sømløst passet inn . 
For ikke å snakke om den digre bjørnen : 
Den ser ut som en 900 kilos uhyre . 
Og er likevel helt utrolig med på spillet . 
Virkelig imponerende ! 
Skuespillerne stortrives , med en uttrykksfull og nydelig Silje Lundblad som det naturlige midtpunkt . 
Likevel er det skuespiller / musiker Hans Rønningen som har det virkelige paraderollen som selveste trollkjerringa : 
Fæl og innful , men skikkelig morsom og musikalsk perfekt i veltilpassede versjoner av Jennifer Rush " ' " « The Power of Love » og Eric Carmens « All By Myself » . 
Dermed også avslørt : 
Selv om dette er en barneforestilling , som passer glitrende for fra fem år og oppover , får definitivt også voksne sine egne ting å la seg underholde av . 
Det er faktisk bare å komme seg avgårde . 
« Kvitebjørn kong Valemon » handler jo om den vakre prinsen som blir forhekset av denne fæle Trollkjerringa , som vil gifte seg med ham : 
Vil han ikke - og det vil han jo ikke - blir han fordømt til et liv som en diger hvit bjørn om dagen . 
Og er bare seg selv om natten - og selv da ikke mulig å se på , hvis ikke ...! 
Bare Jenta - med stor J - kan løse ham ut . 
Med kjærlighet og harpeklang og sang . 
" ' " Vi vet jo så inderlig vel hvordan det går til slutt . 
Men det er ikke viktig . 
Det viktige er at hele veien frem får vi rett og slett se en eventyrlig morsomt og god forestilling ! 
Teateranmeldelse : 
« Martyrer » « Martyrer » burde vært et brennaktuelt stykke om religiøs fanatisme . 
Den muligheten skusles bort . 
Det handler om 13-årige Benedicte , som plutselig står frem som en religiøs fanatiker – i skolen , blant venner og hjemme . 
Hun vil ikke ha svømming , for det er utekkelig . 
Hun dømmer sin mor til helvete , fordi hun er skilt . 
Hun kan ikke spise is med en kompis , for det er usedelig . 
Presten og kirken lyses i bann . 
Utviklingslæren er selvfølgelig ugudelig . 
Og så videre . 
Fra 13-åringens munn spruter det et utvalg kompromissløse Jesus-krav , ispedd noen gammeltestamentlige domsord , ørlite Paulus . 
Alt forvirrer , selvfølgelig , den overfladiske mor , den gammelkonservative rektor , det forvirrede lesbiske lærerparet og den liberale presten . 
Selvfølgelig gjør det det . 
For Benedicte går fra å være domsprofet , til selv , i egne øyne , å bli en slags messias ; hun taler egne ord med kaanans språk . 
Det finnes diagnoser for sånt . 
Eller man kan kort og godt kalle henne en helt jævlig manipulator . 
Hun går i alle fall etter hvert over grensen fra å være interessant som type , til å bli et tarvelig og lett ubrukelig fenomen . 
Hva kan det komme av ? 
Først og fremst finnes ingen forklaring på hva og hvem hun kommer fra . 
Riktignok inneholder 
Bibelen tilstrekkelig med pur forferdelighet og anvendt grusomhet til at det kan drive den rette typen mennesker mot galskap . 
Særlig for en type som Benedicte , som aldri har oppfattet ord som kjærlighet , nåde og tilgivelse . 
« Størst av alt er kjærlighet ? 
» Ikke denne jenta , nei ! 
Symptomene som hun sprer som gift , er en samling forferdeligheter , avsporinger og djevelskap fra kirkehistorien og de enda mye eldre jødiske krøniker . 
Seksualangst , kvinnefienlighet , homohets , den konsekvente og voldelige rettroenhet , antisemitissme , inkvisitorisk dødsdom . 
Se , slikt har altså vokst frem i 13-åringens hode . 
Det er , mildt sagt , ikke til å tro . 
På den annen side : 
Lena Kristin Ellingsen slåss som en løvinne for sin karakter . 
Duettspillet med hennes feilbarlige disippel , « krøplingen » Lydia , i Kjersti Botn Sandals skikkelse , får tidvis frem finslepne detaljer og medrivende identifikasjon . 
En del røff humor teller også på plussiden . 
Men trådene blir for mange og for løse , virkemidlene til dels forvirrende ( en badedrakt i svømmetimen er da tross alt mer tekkelig enn å kle seg fullstendig naken i klassen ? ) , retningen på fortellingen blir mer og mer uklar , avslutningen virker direkte tilfeldig . 
Det hadde vært uhyre spennende å se dersom en norsk teaterscene hadde maktet å nærme seg en anskueliggjøring av en troverdig norsk , kristelig fundamentalistisk ekstremisme . 
Foreløpig må vi vente på noe slikt . 
Teateranmeldelse : 
« The Sound of Music » KRISTIANSAND ( VG ) 33 aktører på scenen , fullt symfoniorkester i orkestergraven – og en barneflokk på syv stjeler showet ! 
Det er altså i Kilden teater- og konserthus i Kristiansand det samles raust med ressurser for enda et møte med Rogers & Hammersteins klassiker « The Sound of Music » . 
THE SOUND OF MUSIC 
La det være sagt : 
Det er en storslagen oppsetting ! 
Oi oi oi ! 
– så stas det er med et helt symfoniorkester med på notene ! 
De ytterst profesjonelle frontfigurene er rutinerte folk som Eir Indrehaug som Maria og Øystein Wiik som kaptein Georg von Trapp . 
Det må jo nesten bli bra , selv om Indrehaugs Maria har overlegent mest sangmateriale å bygge på . 
Kapteinens viktigste sang er vemodig / vakre Edelweiss , som jo helst skal fremføres med neddempet desperasjon . 
Slik er vanskelig å lage et glansnummer ut av . 
« The Sound of Music » er ikke uten videre en enkel musikal . 
Bakgrunnen – Østerrike like før og etter tyskernes annektering i 1938 – er dyster nok . 
Men mye av dem som har overlevd i folks bevissthet – særlig etter filmklassikeren fra 1965 – er den muntre musikken , den livsbejaende novisen Marias vei bort fra klosteret , inn i den morløse barneflokken på syv – og til sist i et romantisk ekteskap med den lang eldre kapteinen . 
En noe famlende forsøk på å aktualisere forestillingen inn i dagens dramatiske politiske og sosiale virkelighet , fører aldri helt frem . 
Som i ikke så få musikaler , kan handlingen oppfattes skjematisk og til dels naiv . 
Det helt avgjørende blir da hvilket levende sceneliv enkeltoppsettinger makter å tilføre – ut over den flinkhet og tekniske dyktighet som etter hvert er et kjennetegn for musikalene ved Agder Teater . 
I Kristiansand akkurat nå er det den ufattelig dyktige ungeflokken som står for den viktigste magien – og da helst i samspill med Eir Indrehaug . 
Nærvær , lekenhet , dyktighet og frapperende sikkerhet gjør at barna bibringer dette ekstra , lille som man alltid er på utkikk etter og alltid blir glad for å oppleve : 
Karisma , følelser og deltagelse utenfor rammene av hva man forventer . 
Det gir forestillingen sjel , varme og opplevelsesstyrke ! 
Bravo , bravo ! 
JON SELÅS 
Teateranmeldelse : 
« Mysterier » Det er rå lidenskap når de Hamsunske krefter slippes løs i denne frodige og gripende versjonen av Mysterier . 
Jan Gunnar Røise forsvarer sin rolle som den motstridende Nagel med utagerende kraft og sitrende nerve i en oppsetning som fanger inn den menneskelig uro . 
Det er de utemmede krefter som gir feberhete kinn , heftige pasjoner , ømme tanker , fnysende forakt ; følelser som balanser både over og under grensen til galskap , som velter ut her . 
Dette er den kraft og lidenskap vi kjenner fra Hamsuns romaner som for eksempel « Sult » , « Victoria » , « Pan » – og Mysterier . 
Sistnevnte er ingen enkel oppgave å ta til scenen . 
Som tittelen indikerer hviler det et mystikkens skjær over handlingen , og mye foregår i hovedpersonens noe skrudde hode og tankeverden . 
Men i den spanske Calixti Bieitos regi blir både tankeverden og virkelighet høyst livaktig gjennom fysisk styrke , et fascinerende scenebilde og utsøkt ensemblespill . 
Skuespillernes plassering i små og større rom i den store konstruksjonen på scenen veksler mellom intime samtaler av sanselig karakter , brutale avsløringer og ellevill komikk . 
Det sistnevnte forekommer under Nagels fylleorgie på hans hotellrom ; det beste og morsomste koreograferte nachspiel jeg kan huske å ha sett på en scene . 
« Mysterier » er en fortelling om en mann med svært omskiftelig sinn , han er lunefull , glad , ufin , frekk og dypt forelsket . 
Uten forvarsel dukker han opp i en liten by , og med sin skiftende og pågående oppførsel røsker han opp i den småborgerlige dvale , og skaper forvirring . 
Han vrenger sjelslivet og lokker fram skjulte løgner og underbevisste følelser hos de ham omgås . 
Karakterene er tydelig skissert ; Andrea Bræin Hovig trekkes mellom det sensuelt søkende og « hold deg unna » - blikket som Dagny , den forlovede kvinnen Nagel elsker , og som gjør han desperat . 
Marian Saasted Ottesen er herlig karikert som stuepike med sans for flørt . 
Mariann Hole er nøktern barsk som Kamma , kvinnen fra fortiden som avslører at denne Nagel har hatt et liv før han entrer den søvndyssende lille byen . 
Heidi Goldmann har den modne kvinnens angst for Nagels energiske tilnærming . 
Anne Krigsvoll er en forestilling for seg selv ; hennes monolog over Nagels fiolinspill en sommeraften maner fram bilder , stemninger og følelser som gir gåsehud . 
I møtet med fortellingens hakkekylling , Minutten , ligger også et mysterium . 
Jan Sælid som Minutten er en god match mot Røises Nagel . 
Det er ømhet og brutalitet i deres samspill , og jo dypere Nagel går inn i sine mørkeste irrganger , jo mer ser han av den humbug som regjerer også hos de tilsynelatende godhjertede . 
« Mysterier » er blitt en forestilling som borer inn i sansene . 
Den er også krevende i all sin pågåenhet , og kan iblant virke litt insisterende . 
Men Jan Gunnar Røise står distansen ut med overbevisende energi . 
For åtte år siden sa regissør Bieito i et intervju med undertegnede : 
« Teater er lidenskap , det er følelser . 
Jeg vil at det skal åpne ditt hjerte » . 
Med « Mysterier » treffer han oss i hjertet . 
Teateranmeldelse : 
« Vår ! 
» Trøndelag 
Teater har med sin « Vår ! » mikset en coctail av musikk , sødme , nostalig og teatral lekenhet . 
Låter fra musikalrepertoaret står i kø , valget mellom de mest kjente og de mindre kjente fungerer godt sammen og fremføres av et utmerket ensemble og et orkester som formidler et vell av tilsvarende spenstige arrangementer . 
Det som lager litt hakk i plata , er en del av overgangene . 
Tekstene som formidles TRØNDELAG TEATER « VÅR ! » - en musikalsk fantasi mellom låtene , består delvis av muntre stikk og småmuntre referanser til blant annet aviskritikker . 
Men det tekstlige som skal knyttet musikken sammen for et noe tilfeldig preg og i litt for stor grad mangler det en punchline . 
Riktignok er det musikken og tekstene til musikken som er selve fundamentet i en musikal , men når man gjør som i « Vår ! » , setter sammen låter fra rundt 15 musikaler , så stilles det krav til de verbale mellomstikk . 
Men det er ingen som helst grunn for staben på teatret til å frykte hverken publikum eller kritikeres dom , slik det parodisk ble omtalt på slutten av forestillingen , der en fiktiv ( og svært velskrevet slakt ) ble lest opp . 
For dette er i stor grad god underholdning med sting . 
Det er kjærlighet og nostalgi til Trøndelag Teaters lange musikaltradisjon , pakket inn i moderne sceneløsninger som både har brodd og sødme . 
Scenografien er effektiv og gir skuespillerne et variert spillerom . 
Å bruke et av sceneteppene som lerret for film med de samme skuespillerne som er på scenen fungerer utmerket . 
I samspill med musikken gir det en tøtsj av den melankolske akkord som følger tilbakeblikkets natur . 
Som en rød tråd i fremføringer fra blant andre « Jesus Christ Superstar » , « Les Miserables » , « Hair » , « Annie Get Your Gun » , « Spelemann på taket » , og naturligvis « Bør Børson Jr » fremstår teatrets egen veteran-diva Helle Ottesen som en slags sjuende mor i huset , og hun gjør det med det man på godt gammeldags teaterspråk ville kalt « bravur » . 
Regissør og koreograf Erlend Samnøen tar noen frekke og freske grep som viser at her leker man med de gamle musikalsuksesser . 
Det gjelder både i fremførelse og kostymevalg . 
Høytideligeten er lagt til side , selv om noen ganger er ideen om enkelte påfunn bedre enn selve utførelsen . 
Det kunne ha blitt en hitparade over stjernenumre , men dette er noe langt mer ; en underholdende musikalvri som står godt på egne ben , som « Vår ! » 
Teateranmeldelse : 
« Andre verdskrigen 
- Natt i verda » Det norske teaterets forsøk på å dykke til bunns i krigens djevelske vesen , er dømt til å mislykkes . 
Men en stor sorg over krigen og volden , er man tett på å gripe . 
Og da er man faktisk så nær målet det er mulig å komme . 
ANDRE VERDSKRIG 
- NATT 
I VERDA « Andre verdenskrigen – natt i verden » er et vanvittig stykke totalteater . 
Fire forfattere har levert tekster til en nær åtte timer lang forestilling , premieren var midnatt , natt til søndag . 
Utgangspunktet er at ufattelig mange mennesker , verden over , fortsatt har sine egne historier om krigen – etter hvert nedarvet gjennom generasjoner . 
Dette er historier som stadig fortelles , noen få bringes frem på scenen denne natten . 
Det er ille nok , fortvilende , grusomt , når vi snakker om mengder av sorg og lidelse en hel verdenskrig kan frembringe . 
Uten spor Likevel : 
Dette er faktisk historier . 
Og de blir fortalt . 
Det virkelig bunnløst og helt uutgrunnelig ubegripelige , er de millioner av mennesker som bare forsvant – helt uten engang å etterlate seg spor eller ord . 
Omfanget av noe slikt er jo nettopp det som er helt umulig å forsøke seg på . 
Det må bare bli riss , streif , påminnelser . 
Og det skjer i en mosaikk av teater-virkemidler , ulike historier vevd inn i hverandre , noen figurer som går igjen i ulike roller og litt ulike sammenhenger . 
Og helt åpenbart rett inn i en samtid der vold , krig og konfrontasjoner igjen blir mer og mer vanlig . 
Debatt Aktualitet blir ytterligere understreket av en debattsekvens midt i stykket med ulike aktører . 
På premieren var det professor Tore Bjørgo og den unge ekstremisme-bekjemperen Faten Mahdi Al-Hussaini som snakket om den blinde radikalisering på ulike ytterkanter i samfunnet . 
Det fungerte godt , men vil selvfølgelig bli helt annerledes med andre aktører . 
Når « Natt i verden » er på sitt aller mest gripende , er det i noen dypt bevegende dramatiske eksplosjoner , som når Auschwitz-legen Josef Mengeles vitenskapelige ambisjoner dyrkes frem ; når det spilles utdrag av Joseph Goebbels teaterstykke « Vandringsmannen » fra 1923 / 27 ; eller når Svein Tindberg gestalter det dyktige ovnsbyggeren . 
Arrogant 
Det er selvfølgelig meget arrogant av et teater å insistere på nattvisning av et slikt materiale . 
Et normalt menneske blir mer ubeskyttet mot inntrykk i løpet av en slik spilletid ; en effekt hvis berettigelse er mer enn diskutabel . 
( Nattvisningene er for øvrig færre enn de planlagte på dagtid , mellom 14.00 og 22.00 ) . 
På den annen side er nattvisningen er åpenbar kvalitetserfaring i seg selv , en happening som bare forestillingen selv eventuelt kan forsvare . 
Og det gjør den . 
Selv om det nok også må anføres at det finnes tekstinnslag som ikke i tilstrekkelig grad samler stoffet , et par virkelige digresjoner når heller ikke frem . 
Den enorme lengden på hele prosjektet viser en teatral påståelighet , som man virkelig kan tvile på – inntil en siste , utrolige lang og enormt repeterende sekvens faktisk illustrerer glassklart hva hele stykket faktisk går ut på . 
Mat Staben jobber imponerende intenst og konsentrert , både på scenen og i det omfattende tekniske apparatet – inkludert nødvendig forsyning av mat og drikke underveis . 
Ser man strengt teaterformalt på det , er det ingen tvil om at « Natt i verden » under de aller fleste normale omstendigheter kunne hatt godt av en grundig manusvask , avkorting og konsentrasjon . 
Men ingenting er egentlig normalt med stykket ; det er en teaterbegivenhet i særklasse som man er meget , meget takknemlig for å ha opplevd . 
Mot slutten ser ærlig talt publikumsplassene , med trøtte , sovende , halvvåkne og konsentrerte mennesker ut som et improvisert asylmottak . 
Knapt nok hensiktsløst . 
Teateranmeldelse : 
« Richard III » Maling , såpebobler , sterke emosjoner og rasende kongelig klientell skaper mye liv og høylytt røre i en forestilling med store sprik . 
På sitt beste treffer den en nerve av hvordan den farlige kombinasjon av smiger , sluhet og ondskap fungerer . 
På sitt verste er skuespillerne på et skrik-og-skrål nivå , og da kommer den innfløkte , men likevel groteske og blodige fortellingen i bakgrunnen . 
Shakespeares drama om outsideren , den forsømte , sjalu og åleglatte drapsmann kong Richard III er hans blodigste . 
Enhver som kan stå i veien for Richard blir myrdet . 
I kjølvannet av det , bølger raseriet til de etterlatte fram . 
Men utagerende sinne på en scene byr på problemer . 
I det øyeblikk den intense fortvilelsen oppleves som skriking , så forsvinner effekten av medfølelse . 
Spillet foregår på en massiv trapp som dekker hele scenerommet , og gjør det mindre . 
Dermed smeller også lyden annerledes ut til publikum . 
Så er det scener og situasjoner som fungerer alldeles utmerket . 
Helt fra første ansats er det en dekadent og urolig tone som fascinerer . 
Nils Bech har laget det meste av musikken , og synger låtene med en ro som gir en klar kontrast til handlingen . 
Den samme ro og klarhet forvaltes med pondus av Erik Hijvu i hans roller . 
Det å bruke barn i et par små , men sentrale roller , skaper en sårt tiltrengt hjertevarme og humoristisk og symbolsk kontrast . 
Som i alle store drama der død og fordervelser herjer , er det renheten i det barnlige som gir en strime av fremtidshåp . 
I dette sprikende bilde av mennesker som klatrer opp og ned trapper , er Kåre Conradi en Richard III som til en stor grad overbeviser som en mann med sjalusi , misunnelse og smiger som egenskaper . 
Kombinasjonen av dette gjør at ondskapen får fritt spillerom . 
I samspill med Emil Johnsen , som både Lady Anne og Lord Buckingham formidles verbale dueller som i blant svinger fra lavmælt intensitet til brølende hooligan-nivå . 
I det store trappe-systemet klatres det , og malingen flyter fritt over skuespillerne . 
Det er med på å understreke den svarte humoren i dette fysisk aktive scenebildet . 
Såpeskummet på slutten er visuelt vakkert , selv om også det bikker mot teatrale effekter . 
Referanser til vår tids ledelse og systemer er det vel nok å assosiere med , men selve historien trenger ikke godt nok gjennom . 
Da blir et blodig drama mer teatralsk enn et drama som angår . 
Teateranmeldelse : 
« Samtale før døden » BERGEN ( VG ) 
Stykket om Adolf Eichmanns siste timer er et ubehagelig ekko til det som foregår rundt oss akkurat nå . 
« Samtale før døden » er ikke en historisk korrekt gjengivelse av Adolf Eichmanns siste timer før henrettelsen i Israel i 1962 . 
Samtalen mellom Eichmann og hans dommer er fiktiv , hendelsene de snakker om er reelle . 
Oppsetningen på DNS er tett på , intens og tydelig , men krevende . 
DEN NATIONALE SCENE , BERGEN 
I blant drukner ord i rask replikkføring , og inni mellom er det hele noe tungt massivt . 
Men det forhindrer ikke at tekst og fremførelse poengterer enkelt-individets ansvar for å opponere mot forbryterske maktsystemer . 
At den danske dramatiker , skribent , og « Munter mat » -programleder Adam Price har valgt Eichmann som utgangspunkt , gir også muligheten til å fokusere på det kanskje farligste og tristeste av alt ; at svært mange « vanlige » folk er ofte redde , feige og tør ikke gjøre opprør . 
Og det kan gjelde både bøddel og offer . 
Og det kan definitivt gjelde i dag når håndteringen av den enorme flyktninge-krisen setter både myndigheter og « vanlige » folk på etiske prøver . 
Eichmann var strategen bak logistikken rundt deporteringen av jødene til konsentrasjonsleirene . 
Han var med der de sentrale beslutninger ble tatt , som i Wannsee i 1942 , der « den endelige løsning » ble bestemt . 
11 millioner europeiske jøde skulle utryddes . 
Eicmann slapp unna etter krigen , men ble tatt til fange av israelerne i Argentina i 1960 . 
Etter en dramatisk og TV-sendt rettsak i ble han dømt til døden . 
Han bedyret hele tiden at han aldri hadde drept noen , at han var en embedsmann som kun utførte ordre . 
Dermed er vi inne på hva plikt og angst kan få selv « vanlige » folk til å gjøre . 
I en scene om Krystallnatten sies det av SS-offiser Heydrich at « mytifisering av vold er et våpen i seg selv » . 
Og i samtalene med sin dommer provoserer Eichmann med ondskapens vesen ; hvilke ekstreme forhold som tilsier hvilken grad ondskapen har . 
Øystein Røger som Eichmann gir tyngde og troverdighet til en mann som var god på logistikk , og som man visste ville følge det rådende system fullt ut . 
Røger er dempet , men bevisst , dragningen mellom bevisst skyld eller rent pliktarbeid er åpenbar . 
Røssummoen er god og sindig som dommeren som bevisst forsøker å lette sin egen skyldfølelse ved å dømme Eichmann til døden , ved å drive Eichmann til å innrømme sin skyld . 
Essensen i stykket er klar . 
Det handler om oss og om vi sier « hva skulle jeg sagt , hva skulle jeg ha gjort » når demokrati og menneskelig verdig blir angrepet . 
Teateranmeldelse : 
« Doktor Proktors tidsreise » Energi og kreative løsninger er det mye av i denne muntre , men litt kaotiske Proktor-fortelling . 
Den eksentriske professor Proktor har de siste årene tatt steget ut av Jo Nesbøs sprudlende barnebøker og etablert seg både på film og på teaterscenen . 
Det begynte med fortellingen om prompepulveret , og har det siste året fortsatt med « Doktor Proktors tidsbadekar » . 
OSLO NYE , CENTRALTEATRET 
Sistnevnte historie har ikke samme idérikdom som den første ; fortellingen hopper og spretter i tid på en måte som fort kan få preg av noe heseblesende løping mellom krig og kjærlighet i ulike århundre . 
Det gjaldt filmen som kom i fjor høst , og det gjelder til en viss grad forestillingen på Centralteatret . 
Men regissør Morten Joachim og scenograf Stephan Weber ( som også hadde ansvaret for teateroppsetninger av « Doktor Proktors prompepulver » ) har snedig teft for å levendegjøre Nesbøs fantasier på scenen . 
Enkle scenevegger får liv gjennom streker som tegnes underveis . 
Det er effektivt , og flust av morsomme og spenstige detaljer . 
Regien er stram og ledig . 
Skuespillerne kommuniserer godt med sitt publikum . 
Stykkets sentrale personer , barna Lise og Bulle , spilles med glød og naturlig iver av Ida Cecilie Klem og Gunnar Eiriksson . 
Det øvrige galleri i forestillingen er til en stor grad karikerte figurer , som ensemblet vet å forsvare med humoristisk snert - når det ikke blir for mye løping i de trange korridorene . 
Kort fortalt dreier det seg om Lise og Bulles forsøk på finne sin gode venn Proktor , som har reist til Paris for å være sammen med sin elskede Juliette Margarin . 
I et forsøk på å forhindre både det ene og det andre , tas Proktors tidsbadekar i bruk . 
Problemene oppstår når Lise og Bulle ikke havner i samme tidssone . 
Dermed bærer det inn i en reise i fransk historie . 
Og det er denne reisen som kan virke både sporadisk og forvirrende - noe tilfeldig sammensatt . 
At norske teatre har fått nesen opp for nye norske barnebok-universer er bare å juble for uansett . 
Duoen Joachim & Weber er definitivt blant de som vet hvordan man skal omsette fantasi fra ord mellom to permer til handling på en scene . 
Vi sier gjerne ja takk til mer av det . 
Teateranmeldelse : 
« Den glade enke » En glad enke og en trassig greve finner hverandre til slutt i en høyst vital og underholdende forestilling . 
Det alltid samstemte team Hungnes og Skovli Aamodt har tatt for seg den gode og gamle operetten « Den glade enke » , en romantisk komedie med farse-preg og noen av musikkhistoriens desidert mest smektende melodier . 
Frodig og fargerikt har de kastet inn passe doser med popmusikk fra de siste tiår . 
De boltrer seg hemningsløst i ulike sjangre , lar ironi , karikering og vakker sødme veksle med å dominere det kreative scenebildet . 
OSLO NYE 
Det er sirkus , show og kabaret-stemning . 
Tempoet er høyt , noen ganger kavete , men den lekne tilnærmingen til dette ellers noe gammelmodige stoffet , løfter forestillingen ut av både stiler og tider og gjør den til en skikkelig gledesspreder . 
Kort fortalt handler det om den rike unge enken Hanna Glawari fra det oppdiktede landet Pontavia . 
Hun ankommer Paris , formodentlig på jakt etter en ny ektemann . 
Det vil helst hennes landsmenn – som også befinner seg i Paris – unngå . 
De vil ha damen – og penga hennes – hos seg selv . 
Grev Danilo blir satt til å ordne opp . 
I tillegg til å være glad i kvinner er han særdeles laidback og er såret etter et tidligere forhold med Hanna . 
Enten de danser , synger eller snakker så gjør Kråkevik og Hoff Mittet « krigen » mellom Hanna og Danilo til en fascinerende opplevelse ; det er ømt , iltert og sensuelt . 
Når Kråkevik synger « Vilja » med sin smygende sensualitet , kjenner du det rykker langt inn i tårekanalene . 
Den samme sødmefylte streng gjelder i dansen med greven . 
Ikke før sødmen har lagt seg er man tilbake i sirkusmanesjen der klovner i alle fasonger forsøker å holde en viss fasade , og lurer både seg selv og andre . 
Anders Hatlos ballast som komiker i toppklassen gjør han til en fornøyelig narr av en diplomat . 
Med et stort og svært velopplagt og musikalsk team på scenen poengteres både kjærlighetens karusellaktige tilværelse og forfengelighetens vesen . 
Trenger du et tidsfordriv for å gi kompliserte tanker et hvilerom , så er en glad enke absolutt å anbefale . 
Showpremiere : 
Proft feilsteg 
For pjuskete som musikal . 
Langt fra morsomt nok som komedie . 
« Märtha the Musical » . 
Latter , Oslo . 
Produsent : 
Elina Krantz . 
Regi : 
Vemund Vik . 
Med : Cecilie Steinmann Neess , Jakob Schøyen Andersen , Espen Beranek Holm m.fl. 
Latter slår på den største tromma de har denne våren og presenterer intet mindre enn en nyskrevet musikal , komplett med fullt band , profesjonelle dansere og flere profilerte fjes på scenen . 
Profesjonaliteten er det ingen ting å si på : 
Her er produsert nynnbare , spenstige og svært varierte låter i og for seg . 
Dessverre faller likevel « Märtha The Musical » mellom for mange stoler . 
Den forholdsvis lille hovedscenen på Latter innbyr ikke til veldig mye ekstravaganse – scenografien blir litt stakkarslig for et stykke som roper på grell maksimalisme . 
Det handler altså om prinsessen som kjemper for å vinne folket , og for å knuse fordommene og nettrollene som ikke tror henne når hun snakker med hesten sin . 
Jakob Schøyen Andersen stjeler showet som den flamboyante , og etter hvert småsjalu firbente vennen . 
Prinsessen sjøl , Cecilie Steinmann Neess er anmassende , altfor rosa Disney Channel-prinsesse i halvannen time . 
Slitsomt – og ikke får hun lov til å være spesielt morsom heller , noen hun muligens egentlig er . 
Prinsessen stikker til skogs og finner trøst hos en gjeng alternative ; homeopater , vaksinemotstandere og konspirasjonsteoretikere . 
Her følger Steinerskole- og chakra-vitser som virker ganske daterte i 2016 – i sangform . 
Ingen god miks . 
Hjemme på Slottet konspirerer professor Kevin etter at Kongen dør og den puslete prinsen ikke klarer å bestemme seg for noe som helst . 
Og i skogen lurer også ridder Ari fra Moss . 
Det finnes øyeblikk med humring : 
Jakob Schøyen Andersens hest er nevnt , Olle Wermskog og Mathias Luppichini river ned Thomas og Harald fra talkshow-tronen med en treffende parodi – som hadde vært like morsom utenfor musical-formatet . 
Hovedproblemet med « Märtha The Musical » er tematikken som føles uaktuell . 
Engleskolen ble tømt for vitser allerede i 2007 , og selv om vaksinedebatten er av nyere dato finner man ingen andre poenger eller innfallsvinkler enn akkurat de du tror skal komme . 
Du regner med å le når du kjøper billett på Latter – det forekommer i for sjelden grad under « Märtha The Musical » . 
ØYSTEIN DAVID JOHANSEN 
Teateranmeldelse : 
« Tenk om » Tenk om ; tenk om vi kunne styre skjebnen og ta enkelte valg om igjen . 
Vel , uansett ville jeg valgt å se Heidi Gjermundsen Broch i en hovedrolle . 
Musikaldronningen på Det Norske Teatret loser oss gjennom en fortelling om de filosofiske betraktninger rundt livets valg . 
Det gjelder i særdeleshet de små øyeblikk der en tilfeldighet kan være avgjørende for hvilken retning livet tar . 
DET NORSKE TEATRET 
Musikalens røde tråd er en kvinnes alternative valg . 
Gjermundsen Broch håndterer skjebnen til de to utgavene av Marianne - Mari og Anne - med variasjon , varme , intensitet og glød . 
Med små nyanser gir hun de to kvinnene hver sin identitet , samtidig som begge besitter den grunnleggende vemodige og sårbare følelsene « hva har jeg gjort med livet mitt » , som gjerne kommer krypende under huden når man nærmer seg de førti . 
Handlingen i Yorkey og Kitts nye musikal er langt mindre konkret enn deres forrige suksess « Next to Normal » . 
Men det dreier seg fortsatt om samtiden ; om moderne mennesker som er svært så opptatt av egen selvrealisering , og som ikke alltid vet hvordan det skal forenes med det ofte besværlige følelseslivet . 
Klisjéene er i blant farlig nære , men humoren drar det hele i land . 
Mari og Anne omgås folk av ulike karakterer , aktivister , homser , lesber , leger , byplanlegger og aktivister , et lite minisamfunn som fremstilles med glimt i øyet og et skjevt blikk i denne velspilte oppsetningen i Moum Aunes lekne regi . 
I Erlend Loes oversettelse , godt støttet av dramaturg Ola Bø , er det også et stort hjerte for Oslo . 
Det dreier seg for eksempel om snertne replikker om Fjordbyen , hotellplaner , Valkyrien stasjon , og en Erling Fossen-pris ( urban Oslo-entusiast ) . 
Et paradoks er det også at mens planleggerne Anne og Steinar ( Kjosås ) skaper den ene smarte løsning etter den andre for tigerstaden , så takler de dårlig å planere sine egne liv . 
Annes alter ego , Mari , har derimot grepet sjansen med Johs fra Leger uten grenser , også det med uforutsette konsekvenser . 
Melodien veksler mellom rene pop-ballader , via lavmælte viser , til blues-aktige riff . 
Ypperlig formidlet av teatrets sterke stall av musikalske skuespillere og det ni-manns sterke orkesteret . 
Rollene rundt Mari - Anne , har noe vekslende betydning . 
Pål Christian Eggen er varm og nærværende som legen , og Jon Bleiklie Devik er energisk pådriver for humor og tempo i en oppsetning som i blant blir noe gjentagende i uttrykket . 
Men som vinner med en sårbar og øm tone i bunn . 
Teateranmeldelse : 
« Stormen » Det blir friske takter når Shakespeares fantasi møter klimanerder i « Stormen » . 
Den timelange forestillingen inneholder drømmende sekvenser , rufsete moro og en lett blanding av fakta og forelskelse . 
Litt av alt , uten kanskje helt å rekke så langt ned i dybden . 
Men miksen av det poetiske og jordnære er knadd sammen til noe som fascinerer , og som både vil underholde og kanskje utfordre det unge publikummet forestillingen er beregnet på . 
For Torshovteatret har også denne gang klart å bevare det som har kjennetegnet den vesle scenen de siste årene ; å være leken med sjangrene . 
Gjennom Humor-lab og Musikk-lab ble det fokusert på at alvor og det uhøytidelig godt kan forenes . 
Nå er det barn og ungdom som står på agendaen . 
Freskt nok har man valgt Shakespeares fantasifulle stykke om hevngjerrighet , sterke familiebånd og tilgivelse . 
Trollmannen Prospero og hans unge datter Miranda har strandet på en øde øy , etter at Prosperos bror overtok makten fra Prospero ved et statskupp en del år tidligere . 
Nå forliser broren med familie ved Porsperos øy . 
At forliset på øya lett kan kombineres med klodens klimatiske forlis er et grep som fungerer utmerket . 
Menneskelig maktbegjær er satt opp mot de unge klimanerder som må redde verden . 
Det er gjort med små doser poetisk vidd og tørrvittige nøkterne observasjoner . 
Som en effektiv livbøye i det opprørte hav , er en lang rufsete vippehuske med et seil i den ene enden . 
Under den ligger vrakrester , samt en innestengt slave neddynka i oljesøl . 
Over vannet rusler luftånden Gabriel rundt i gult regntøy . 
Begge godt ivaretatt av en Krigsvoll som enten raser eller sender muntre verbale stikkpiller . 
Jan Sælid har pondus og troverdighet , enten han sprer sine tryllerier via det elektroniske instrumentet theremin , eller når han er nøktern observerende . 
Botn Sandal og Arnø er representantene for fremtidshåpet , Miranda og Ferdinand . 
Duoen er passe keitete , sjarmerende og bunnløst idealistiske , enten de snakker om jordas energibudsjett eller klining , og fremstår som to typer vi gjerne heier på . 
Kombinasjonen Shakespeare og meteorologi skaper neppe jordskjelv på Richters skala , men ungdommelig friskt er det blitt . 
Teateranmeldelse : 
« Fortrolige samtaler » Det snakkes mye og levende om grunnleggende livsvilkår i « Fortrolige samtaler » . 
Etter hvert blir det også gedigent teater ut av det . 
Materialet er såpass topptungt , at man kunne frykte det skal velte : 
Ingmar Bergmans manuskript om sine foreldres vanskelige ekteskap , basert på morens dagboksnotater . 
Og ytterligere fortettet av Bergmanns samlevende Liv Ullmann selv , på bakgrunn av Bergmans egne dagbøker . 
FORTROLIGE SAMTALER 
Hva har vi så ? 
Jo , en fortelling om utroskap og kjærlighetens betingelser i et borgerlig prestehjem på 1920-tallet i Sverige . 
Prestefruen Anna beskriver sitt mislykkede ekteskap med presten Henrik med djevelske presisjon : 
« Det er smertefullt å finne sin ensomhet ! 
» Men kjærlighetshungeren stilles for stakkede stunder hos den mye yngre teologistudenten Tomas . 
Han er og blir hennes livs kjærlighet . 
Eller i alle fall : 
Den kjærlighet drømmen kan veves av . 
Kjærligheten er umulig . 
Den støter mot alt : 
Ektemannen , Kirken , Gud , moren , de sosiale konvensjoner . 
Men aller mest forpliktelsen overfor de tre barna . 
Alt dette skisseres med stø hånd i første akt . 
Litt endimensjonalt , når sant skal sies ; man sitter ørlite med følelsen av å befinne seg i en etter-ibsensk virkelighet : 
Grunnleggende menneskelig drama . 
Men ikke all verdens emosjonelt forpliktende . 
Men i andre akt våkner stoffet til liv ! 
Første akts skisser blir til blodfylte erfaringer . 
Marte Engebrigtsen , i den sentrale rollen som Anna , bærer klarsyntes styrke , håpets naivitet og en sensuell kjærlighetshunger som et indre lys . 
Og ingen av rollene rundt henne får lov til å være flate symboler for noe som helst . 
Mennene er riktignok de klart svakeste ; de henfaller gjerne både til dogmatisme og nervøse sammenbrudd når de blir utfordret - og finner dermed alltid utveier . 
Likevel : 
Vi får aldri lov til å dømme den livsudyktige ektemannen . 
Den eldre prestemannen og vennen , Jacob , er en avansert , ubevisst løgner med alle sine svar - før de til slutt i livet gir ham et illebefinnende . 
Annas mor virker fordømmende . 
Elskeren er feig . 
Kun venninnen Märtha er en fullverdig støtte . 
Men på den annen side : 
Hver eneste rollefigur blir påvirket av Anna og hennes valg . 
Tilsynelatende mye til fordømmelse . 
Men minst like mye at hun og hennes valg blir gnisten for alles små drømmer om kanskje et bedre og rikere liv . 
Ingen av dem vil egentlig Anna noe ondt . 
Men i hennes lys , ser alle skyggene i seg selv . 
« Fortrolige samtaler » gir selvfølgelig ingen svar på til syvende og sist ubesvarlige spørsmål . 
Men med sin etter hvert sammensatte flertydelighet , ruller den opp og ut en gedigen teateropplevelse . 
( Og da er en eventuell topptung Bergman / Ullmann-frykt for lengst forduftet . 
) JON SELÅS 
Teateranmeldelse : 
Tryllefløyten Operaens nye Tryllefløyte-forestilling har blitt en morsom og radikalt ny oppsetning der Atle Antonsen overbeviser både som skuespiller og sanger . 
Det kunne gått begge veier . 
Det er dristig å sette en komiker uten operabakgrunn inn i en sentral rolle i en av musikkhistoriens mest kjente operaer . 
Og ikke nok med det : 
Regissør Alexander Mørk-Eidem har bearbeidet Mozarts musikk i Tryllefløyten med elektronikk i utvalgte partier , laget en ny slutt der kjærligheten seirer og til og med vederstyggelige Monostratos får seg dame . 
Han har plassert rollefigurene i en science-fiction-setting fra etterkrigstida , det er improvisert fram og lagt til tekst i et språk og en stil der bannskapen sitter atskillig løsere enn det vi er vant til å høre i Operaen , og der Papageno i Atle Antonsens skikkelse opererer på et metaplan der han kommenterer utviklingen i operaen direkte mot publikum . 
Han roper på Mozart innimellom og . 
Det kunne blitt en skikkelig pinlig sak , men det er en suksess . 
Og Atle Antonsen overbeviser som sanger . 
Man hører selvfølgelig at han ikke har dem samme skoleringen som de andre og langt ifra har den samme store klangen , og litt surt var det også i starten . 
Likevel har han en god og fyldig stemme som bærer godt både når han synger solo og i duetter med både Mari Eriksmoen som Pamina og Silvia Moi som Papagena . 
På premieren lørdag møtte vi dessuten et knallsterkt , helskandinavisk sangerlag nesten uten svake punkter . 
Det virket som den teaterrelaterte regien preget stemmene til sangerne også : 
Nattens dronning er ikke den hysteriske kjerringa hun ofte kan være , men en mye mildere og mer forsonlig karakter i Eir Inderhaugs varme stemme . 
Eks-mannen hennes , Sarastro , blir sunget av svenske Henning von Schulman som er en praktfull og nyansert bass . 
Marius Roth Christensen som prins Tamino er bra på plass med både stemme og framtoning . 
Tre gutter sunget av tre jenter fra barnekoret og viste seg som noen merkelige romvesener . 
Operaorkesteret under Thomas Søndergård spiller nydelig . 
Av og til kan det kan bli litt vel mye prat og ord fra Antonsen , og noen steder kan man også merke karakteristiske spennet mellom wienerklassisisme kombinert med et scenebilde som tilhører en helt annen tid . 
Men på grunn av de radikale grepene flyter kombinasjonen mye bedre enn i det aller meste jeg har sett . 
Takk for en morsom og takevekkende kveld . 
Teateranmeldelse : 
« The Lulu Show » Hilde Louise Asbjørnsen danser rundt gullkalven og serverer finansrytmer med sensuell utstråling . 
Minus er det nye pluss , er Asbjørnsen statement i den underholdende , lett burleske kabareten om et begrep som favner både nasjoner og enkeltmennesker ; gjeld ! 
OSLO NYE , CENTRALTEATRET 
At det er mulig å få noe sexy ut av en leksjon i økonomi , refinansiering , realøkonomi ville jeg forsverge . 
Men Asbjørnsen i rollen som den forførende klubbvertinnen Lulu svinger pisken med lekenhet , skarp ironi , og satire . 
Det musikalske akkompagnement står godt i stil til teksten og gjør at forestillingen blir som undertittelen sier « en dans på renter » . 
Og i dette tilfellet er det publikum som sitter igjen med gode renter . 
Ved å vri på gamle revylåter , musikalmelodier og gjennom egne sanger fletter Asbjørnsen inn den evige dansen rundt Gullkalven ; vårt ustoppelige behov for å skaffe oss ting som gjør at vi konstant ligger på minussiden i forhold til egen inntekt . 
Som det sies - før hadde vi Gud , nå har vi banken . 
Asbjørnsen plasserer fakta og fiksjon i en elegant miks , hun serverer svimlende tall fra verdensøkonomien og setter det inn i en musikalsk kontekst som understreker de komiske aspekter i den økonomiske runddans . 
I nummeret « My heart belongs to daddy » smyger hun seg rundt som en lekker Marilyn Monroe-fremtoning mens hun med lidenskap forteller om sitt hete forhold til banken . 
At musikalhiten « Big Spender » hører hjemme i et show med finansielle undertoner er opplagt . 
Låta er grunnlaget for nummeret « Finansdans » der hun stripper den vestlige økonomi i takt med plaggene på kroppen . 
Penga er vekk , en BH med terning-puppedusker og en hotpants med « Happy Birthday » på rompa , er det som gjenstår . 
Det er smart , skarpt og det er komisk . 
Asbjørnsen har støtte av tre musikere hun har jobbet mye sammen med . 
Det merkes , her det et samkjørt team på scenen . 
Kostymeskiftene spiller på det ekstravagante og understreker at skal det først gå i « dass » så skal det skje på første klasse , noe som understrekes med klasse i avslutningsnummeret « Jeg orker ikke det » . 
Alle numre holder ikke like høy karakter , noe grenser til det masete . 
Men Asbjørnsen er en høyst begavet artist , like godt bevandret i det musikalske som det komiske - og med en evne til å forføre publikum . 
Skal du først bruke de pengene du egentlig ikke har , så bruk dem gjerne på Lulu og hennes show ! 
Teateranmeldelse : 
« Kven er redd » Når familiemiddagen utvikler seg til en hovedrett av verbale stikk , gis det rom for saftig underholdning . 
Det skjer ganske ofte i Tillers drama « Kven er redd ? » . 
Gjennom sitt forfatterskap har Tiller vist sin klo når det gjelder å beskrive hvordan de indre familiære relasjoner slites og rives i gjennom maktkamp , forventningspress , usikkerhet og vaklende selvbilder . 
Har du hørt om Carl Frode Pastiller og Dagurk Solstad ? 
Se kunstverkene her ! 
DET NORSKE TEATRET 
Det skjer ganske ofte i Tillers drama « Kven er redd ? » . 
Gjennom sitt forfatterskap har Tiller vist sin klo når det gjelder å beskrive hvordan de indre familiære relasjoner slites og rives i gjennom maktkamp , forventningspress , usikkerhet og vaklende selvbilder . 
I dette stykket kryster han sammen tilstander , situasjoner , og generasjoner som i blant kan oppfattes som vel klisjéfylt , men som gjennom de sceniske virkemidler og omdreiningene i replikkene snarere minner oss om at nettopp disse klisjéer til en viss grad utgjør selve livet , og dermed er akk så lett gjenkjennelige . 
Det dreier seg om et ektepar med to tenåringsbarn , ektemannens buldrende , verbalt ufine far , og konas foreldre ; han en vellykket forretningsmann , hun en noe frustrert ektefelle med skarpe replikker til husbonden , og ellers New Age bevegelsen som livbøye . 
Gjennom dette persongalleri pløyer vi gjennom et stykke Norge i miniatyr ; et vidt spekter av ulike grader av ungdomsopprør , klassemotsetninger , og de indre familiære gnisninger som særlig kommer til syne når man samles til middag . 
Middagssamlingene gjøres til et vesentlig og godt poeng , gjennom velduftende lukter fra komfyren , og maten ser riktig fristende ut . 
Men det er i en slik harmonisk setting , kontrastene i blant bobler opp til kokepunktet . 
Hovedpersonen i dette samtidsdramaet med klare melodramatiske akkorder , er Bjørn - en ( i følge seg selv ) middelmådig skuespiller på et lite teater . 
Han har fått hovedrollen som George i klassikeren « Hvem er redd for Virginia Woolf » , og i prøveperioden strekker han grensene for å komme under huden på rollen . 
Men hvor mye påvirkes Bjørn av rolleforberedelsen , hvor mye av hans trigging overfor familien er ekte , og vet han selv hvor grensene går ? 
Og hva med oss selv . 
« Spiller » vi oss selv , eller spiller vi i blant den rollen andre forventer av oss ? 
Slike assosiasjoner blir liggende igjen som et skarpt stikk etter forestillingen , som heller ikke mangler saftig underholdning og spontan munterhet . 
Det er godt ensemblespill i bunn ; flust av herlige detaljer om folk som vokter hverandres minste replikk for selv å sette inn neste sjakktrekk . 
Og stødig i sentrum er Frode Winther overbevisende målbærer for Bjørns spill og dobbeltspill . 
Showpremiere : 
Drøye damer 
To damer som flytter grensene for hva som er lov til å si på en norsk humorscene . 
Showpremiere : 
Tusvik og Tønne skammer seg ! 
Latter , Oslo . 
Produsent : 
Elina Krantz . 
Regi : 
Kjetil Indregaard . 
Tusvik og Tønne er overalt for tiden . 
Etter podcastsuksess og pris som årets morsomste vokste de seg inn i TV-ruten denne høsten med eget talkshow på TV2 . 
Det var noen hakk snillere enn vi har blitt vant til fra den kanten . 
Om de ble tonet ned ufrivillig på reklamekanalen skal ikke jeg ha sagt . 
Sikkert er det at de slår kraftig tilbake når de nå er tilbake på Latter med showet som lover deg som publikummer at du har ingenting å skamme deg over etter å ha hørt disse to . 
Damene holder definitivt hva de lover – og kjører slalåm mellom pinligheter og tabuer drøyere enn jeg mener å ha hørt fra en norsk scene før . 
At Sigrid skammer seg over å spise buser ( av interiørmessige årsaker ! ) blir bare en mild forrett til det som skal komme i showet . 
Det starter imidlertid seigt , veldig seigt . 
De to spiller hverandre opp , stiller spørsmål og serverer anekdotiske poeng uten særlig sting . 
Tønnes poeng-avleveringer hangler litt i det hun spiller forbanna og irritert – hun kan også gjerne droppe å bruke « innvandrerkortet » og rope « jihad » i tide og utide . 
Det har hun faktisk ingen grunn til , og det er dessuten såå 2003 . 
Tusvik er mer avslappet elegant når hun freser . 
Litt hjelp får de av dansetruppen Juice Crew – vi skjønner kjapt at de kommer til å bli huggestabbene utover i showet . 
Pingpongen tar seg solid opp når vi får ting å skamme seg over fra en lang TV-karriere de færreste husker i 2015 , « gammel-skammen » : 
Sigrid i Hotel Cæsar-birolle , Tønne i latterlig-aggressivt « Migrapolis » -innslag med mer . 
Etter at publikum er varmet opp blir poengene drøyere , showet blir farligere og mer interessant . 
Og mellom all prat om vanlig- og vaginalfis klarer de to å lure inn et lite ikke-moralistisk oppgjør med porno og analsex . 
Litt av en prestasjon ! 
Hylende morsomt blir det helt mot slutten da stakkars Magnus blir dratt opp fra salen for å settes på ei tredemølle . 
Han skal nemlig teste ut hvor vanskelig det er å være småbarnsforelder og blir foret med fulle bæreposer , barn i meis på ryggen og telefon til kona . 
Alt mens tempoet øker på møllen og Tusvik og Tønne sekunderer med mas . 
Briljant avslutning på et show det ikke er noen grunn til å skamme seg over . 
ØYSTEIN DAVID JOHANSEN 
Teateranmeldelse : 
Selsomme småsjokk for martyrprinsen BERGEN ( VG ) 
Det er ikke lett å være publikum i møte med Ari Behns scenedebutstykke . 
Men hvem har sagt at åndsliv er enkelt ? 
Av ikke helt åpenbare grunner er stykket kalt « Visjonæren / Martyrium 1:77 » . 
Det er en moderne , surrealistisk variant over Ludvig Holbergs « Jeppe på Bjerget » , drukkenbolten i baronen seng , du vet . 
( En diger sakkosekk , her ) . 
VISJONÆREN / MARTYRIUM 1:77 Ari Behn scenedebuterer som skuespiller - og er Jeppe . 
Teksten har han delvis selv forfattet . 
Men forestillingen ellers er utviklet i tjukt samarbeid med den ellers ytterst frie teatergruppen De Utvalgte fra Oslo . 
Jeppe er stadig et fyllesvin som stadig blir gjennombanket av sin Nille . 
Ellers drømmer han om å være urnorsk folkehelt og erobre verden . 
Og proklamerer seg selv som « martyrprinsen » . 
Men er det noen som forstår ham ? 
Ikke på noe vis ! 
Dessuten svever vi ( bokstavlig talt ; De Utvalgte er ekstremt high tech ; det er fascinerende rullende 3D-kulisser og filmer både bak på scenen og på selve scenegulvet ) raskt inn over Afrika , det hardt prøvede menneskenes opphavs-kontinent , der folkemord & folklore ligger foruroligende nær . 
Videre internasjonaliseres vi både til Midt-Østen og regnskogen , alt mens flaggermus og Dalai Lama og regn og snø og elver og vann strømmer mot oss i 3D . 
Sannelig visuelt nok ! 
Lyd og musikk er forresten også helt utmerket . 
Leste fra sin nye novellesamling : 
Ari skriver nært om livet i London 
Etter hvert blir det nok relativt klart at Jeppe på sett og vis representerer en slags vanartet variant av den moderne norsk folkesjel ; nettroll ; private voldskontratører med rikholdig våpenarsenal ( blant annet riflen Anders Behring Breivik brukte på Utøya ) , ville utbrudd om statsministeren som en … ( fyll inn : gangbart norsk ord for kvinnelig kjønnsorgan ) , samt en riktig fargerik eksplosjon , blåser Slottet i Oslo til himmels ( småsjokkerende , som man forstår ) . 
Å oppleve Ari Behn som Jeppe , synes å tråkke nær den offentlige figuren « Ari Behn » . 
For teksten tar i ikke liten grad utgangspunkt i den « Ari Behn » som folkemytologien har definert ham som , og som han selv leker med i sin egen offentlige iscenesettelse . 
Problemet blir bare at i et teaterstykke som uten blygsel bruker bruddstykker av verdens verste elendighet som virkemiddel i forhold til et enkeltmenneskes voldsomme streben etter mening med sitt selvforskyldte møkkaliv , blir det faktisk rett og slett ubetydelig å spørre hvorfor Jeppe drikker og ikke blir forstått . 
Selv når stykket her og der blir løssluppen komedie . 
Ari Behn som skuespiller ? 
Vanskelig å si , faktisk , fordi akkurat denne rollen i perioder synes å ligge så nær « Ari Behn » , at utsikten til eventuelle utviklingsmuligheter blokkeres nokså effektivt . 
Men en kjapp parodi på Hadia Tajik ( formodet statsminister i 2022 ) , er slett ikke av veien . 
Helt mot slutten tar stykket tak . 
Da er Ari-Jeppe erstattet i baronens sakkosekk av en rumensk gatemusikkant-Jeppe ; Cantaragiu Rasturnel . 
Behn blir bare hans norske stemme . 
Da blir for første gang i løpet av forestillingen både formatet og budskap håndgripelig og gripende . 
Og simpelthen vakkert . 
Premiere på « Visjonæren / Martyrium 1:77 » var sent søndag kveld . 
Den andre og foreløpig siste forestillingen er under Bergen Internasjonale Teaters ( BIT ) høstmønstring akkurat nå . 
Teaterpremiere : 
Dyrene i Hakkebakkeskogen 
Landets hovedscene er virkelig på barnslig skautur i høst - i ordets positive forstand . 
Premiere : 
Dyrene i Hakkebakkeskogen 
Med : Terje Strømdahl , Lasse Lindtner , Laila Goody , Kjersti Botn Sandal , Jan Gunnar Røise m.fl. 
Regi : 
Kim Haugen Thorbjørn Egners klassiske « Dyrene i Hakkebakkeskogen » er ikke noe man tukler for mye med , til det kjenner de aller fleste generasjoner for godt til stykket fra barnsben av , inkludert dagens barnehagebarn . 
Selv scenografien har ikke forandret seg mye siden sist , i 2008 , skal vi tro tablåene som står utstilt i foajeen på Nationaltheatret ( som for øvrig bugner av frukt og grønt i anledning premieren , også et hint til stykkets lett vegetariske tilsnitt ) . 
Kim Haugen har valgt det trygge , men like fullt frydefulle når Morten Skogmus , Klatremus , Mikkel Rev og de andre dyrene i Hakkebakkeskogen nok en gang blir hovedpersoner på en profesjonell teaterscene . 
Faktisk er det slik at scenografien - og sangene - har vært den samme i alle de utallige oppsetningene av dette stykket , hvilket gjør at Kim Haugen er på trygg grunn i utgangspunktet . 
At selve språket er tidvis for konservativt og lite oppdatert , får vi heller tåle . 
De små grepene han faktisk gjør , går sannsynligvis over hodene på de aller minste . 
Som elgen - skogens konge - med en diksjon og tonefall som minner vel mye også om menneskenes konge her i landet . 
Eller under avstemningen når de nye vennelovene i skogen skal bankes gjennom . 
Alle har sagt ja , men reven mangler . 
Så ; what does the fox say ? 
Men visst er det moro , og visst er det lett å la seg rive med . 
Kanskje ikke så mye på grunn av stykkets noe gammelmodige og enkle venn- og respekt-moral , men på grunn av et ensemble som spretter ustanselig rundt og skaper nytt , friskt liv til over 60 år gamle figurer . 
Kjersti Botn Sandal gjør Klatremus til en skøyer av perfekt støpning og bærer mye av forestillingen . 
Hun er også en kløpper i publikumskontakt - en kontakt som rendyrkes med hell uten å bli overdrevet . 
Dette er faktisk en forestilling der du av og til føler at du er midt inne i , ikke bare som tilskuer . 
Det er ikke spesielt farlig å gå på Nationaltheatret i høst , men du kan risikere å ha det veldig hyggelig sammen med barna . 
Teateranmeldelse : 
« Solaris korrigert » Det er umulig å forstå alt som skjer under « Solaris korrigert » på Det norske teatret . 
Men man kan fornemme alt . 
Det er et rått eksperiment som foregår : 
En gigantisk performance , der absolutt hele den det tekniske apparatet er satt i sving , der scenografien er film , der bevegelsene er en pantomime mot en kunstig virkelighet , der musikken fyller hele teaterrommet som en totalkulisse . 
Og så språket , da : 
« Samnordsjøisk » , en kaudervelsk blanding av stavangerdialekt , skotsk , engelsk , nederlandsk , dansk og gammelnorsk . 
SOLARIS KORRIGERT 
Hva er det som foregår ? 
Jo , dikteren Øyvind Rimbereids gigantisk fremtidsdikt fra 2004 er omarbeidet og 3D-transformert av ekteparet Ane Dahl Torp og Sjur Miljeteig og hele den tekniske staben av Det norske teatret , blåst opp i enorme dimensjoner for å fortelle historien om « aig » , en liten tekniker og et ensomt menneske i et slags sør-vest-Norge anno 2480 . 
Hun er en medspillende i et brikke i et samfunn og en tilværelse som er ødelagt . 
Og krefter utenfor henne selv har bestemt at nå er tiden kommet for å flytte ned under havet , under jorden , i det påståtte utopia « Solaris » , som skal være bygget i tomme oljebrønner i Nordsjøen . 
Det er bare ett lite problem : 
« aig » har fortsatt sine drømmer og sin redsel ; hun er fortsatt et menneske . 
Selv om hun stadig « love sine robots » . 
Visjonen er skremmende - og slett ikke uten relevans . 
Fremfor alt er dette en omfattende advarsel om i hvilken retning den menneskeødelagte jorden kan bevege seg . 
Språkbiten er vanskelig - i 10 minutter . 
Så faller man inn i dets skrudde logikk . 
Og fascineres deretter grenseløst av en Ane Dahl Torps evner til å formidle total-teater , midt oppi all sceneteknologien . 
Sjur Miljeteig er selv bare en slags kulisse ; datamusiker , trompetist , med-teknokrat . 
Men han gir akkurat det lille touchet av spastisk menneskelighet , som Dahl Torp trenger for å frembringe humanitet . 
Hele stykke er og blir et enormt , eksperimentelt krafttak , der man må advare mot å sitte på de fire første radene - om man ikke tåler teaterrøyk . 
Og samtidig holde seg langt unna - helt generelt - om man skulle finne på å forlange logisk stringens , språklig renhet og udiskutable problemstillinger . 
Stykket fremstår ørlite uttværet en kortere periode frem mot sin konklusjon . 
Men ellers er det all mulig grunn til å la seg blende av « Solaris korrigert » ! 
Teateranmeldelse : 
« Helikopter » Diagnosen over overbeskyttelses-tyranniet i « Helikopter » er sviende satirisk . 
Effekten hadde vært enda sterkere om forestillingen hadde vært strammet inn . 
Teksten er skarp og direkte , men den inneholder også partier som er i overkant gjentagende , og som iblant bikker mot en unødig belærende tone . 
Den australske dramatiker Angela Betzien tar for seg et fenomen som gjør seg gjeldende i storparten av den vestlige verden ; Helikopterforeldrene . 
Det vil si de som beskytter sine barn mot enhver form for potensiell fare , motstand eller utfordring . 
Her er handlingen lagt til et velstående hjem , der de hvite polstrede veggene symboliserer den boblen den etter hvert dysfunksjonelle familien lever i ; en verden som består av økologisk brosme , piller , angst for å se nyhetene og mangel på kommunikasjon med egne barn . 
Far i huset har ved en ulykke kjørt over den vesle nabojenta , på alder med hans egen datter . 
Med en nesten grotesk fortrengningsevne forsøker både mor og far å overbevise seg selv om at dette var et rent uhell . 
Naboene er flyktninger fra Uganda , og da den dreptes onkel , Thomas , kommer inn i deres liv , sprer det seg en tone av anspent uro . 
Kontrastene mellom hans fortellinger fra en brutal krigssituasjon og den velpolerte blanding av skepsis og pludrete undring fra den Blenda-hvite familie er presist og sylskarpt poengtert . 
Ine Jansen har en overbevisende geskjeftig rastløshet i rollen som moren ; en velmenende kvinne som gjerne hjelper barn i nød ved å kjøpe opp halve beholdningen av kosedyr på Ikea fordi noe av pengene går til UNICEF . 
Sin egen tenåringssønns behov ser hun imidlertid ikke . 
Trond Espen Seim gjør sterkt inntrykk som en Zombi-lignende far som enten spiser piller eller flerrer av seg sarkasmer , før han går inn i det uunngåelige sammenbruddet . 
Kingsford Siayor har en fin tilnærming til rollen som Thomas , en representant for en ren samvittighet , men også for innsikt over hvor galt det bærer av sted når angsten blir drivkraften i hverdagen . 
Jonas Strand Gravli er tilsvarende god som en guttunge som ikke blir sett av noen , og som stoler mer på sine mareritt enn på foreldrene . 
Men hans kommunikasjon med de fiktive dyrene i marerittene virker etter hvert noe søkt . 
Det er flust av beske kommentarer i stykket . 
Men forfatterens tendens til å gni inn poenger og vifte med en liten belærende pekefinger kunne vært strammet inn i Moslis ellers utmerkede regigrep . 
Teateranmeldelse : 
« En julefortelling » BERGEN ( VG ) 
Vestlandsbyen har hatt sine nedturer i år , men nå har Bergen fått en riktig flott julegave av sitt eget teater . 
Charles Dickens klassiker « En julefortelling » er blitt en morsom , spennende og fargerik forestilling , med en Eirik del Barco Soleglad i toppslag som den gretne inntørka gnieren Scrooge . 
DEN NATIONALE SCENE 
Starten har riktignok noen trege hvileskjær , men fra det øyeblikk den første av tre ånder entrer scenen , er det som om åndenes makt sender stråler av god gammeldags teatermagi over publikum . 
Vel er det i tidligste laget med julesanger på en gråværsdag tidlig i oktober . 
Julen og dens budskap er selve årsaken til Scrooges voldsomme forandring . 
Men budskapet om at vennlighet , omsorg og omtanke er bedre veivalg enn å gnikke og gnure på egen kapital kun for seg selv , er noe å tenke over uansett tid og sted . 
Det kunstneriske teamet bak oppsetningen har skap et lekent , fargerikt og kreativt univers , med effektiv bruk av dukker og dukkespillere . 
Dører og bord styres av aktørene , julepresanger blir levende , åndende likeså . 
Den siste er svær og nifs , den mellomste en artig skrue , og den første fører Scrooge til en husketur i luften med en magisk ballong . 
Fra første steg er Soleglad en gryntende fæl gubbe som gjennom vitalt kroppsspråk og verbale krumspring oser av forakt for enhver antydning til glede . 
I sitt møte med fortiden ser han gradvis sin feiltrinn , men Soleglads Scrooge blir ikke bare en angrende synder , han blir en morsom , barnslig og ertende gammel synder . 
Det er mye moro , noe skummelt , men også vakre og rørende episoder . 
Den vesle syke sønnen til Scrooges kontorist , er en dukke som berører i hjerterota . 
Musikken og musikerne er en vesentlig del av forestillingen . 
Så selv om det er litt tidlig med « O jul med din glede » , så klapper vi gjerne i hendene for det . 
Teateranmeldelse : 
« Fulle folk » Fylla er en farlig greie . 
De vanlige skjerpede filtre lekker som en sil , og sannheten fosser fram som en flodbølge . 
Dette er essensen i den robust realistiske , velregisserte og underholdende forestillingen « Fulle folk » ; et stykke som raljerer med urban europeisk selvopptatt syting og som inneholder små poetiske perler . 
DET NORSKE TEATRET 
Den russiske dramatiker Vyrypajev har skrevet et stykke som utelukkende handler om folk som er dritings . 
Vi presenteres for ulike settinger der et bredt spekter av samfunnet er representert . 
De har sine koder for sine respektive klaner , men når beruselsen går over til det punkt der hjernen slutter å operere med fornuftens filter , så er de alle i samme bås . 
De er seg selv , bare litt mer seg selv enn vanlig . 
De - eller vi - slipper løs de tanker , idéer , aggresjoner , og sorger som man av ymse årsaker helst ikke lufter offentlig . 
Og behovet for å si sannheten er en av de skumleste farene ved kraft-fylla . 
Dette fremføres alldeles utmerket av ensemblet . 
Å være full i noen timer er en ting , å spille full over lengre tid på en scene , er noe annet . 
Faren for overdrivelse er skyhøy . 
Her balanseres det , med noen unntak , nennsomt Den fysiske slapsticken er rene balletten og viser hvordan kroppskontrollen er på vaklende grunn . 
I selve spillet styres det unna for mye av uforståelig snøvling ; det er de pompøse , filosofiske og ganske så morsomme betraktninger som gjentas med en påståelighet du finner hos fulle folk og insisterende unger . 
Replikker og tema tydeliggjøres og det lattervekkende kombineres med beskt alvor . 
Samtalene som føres i de ulike settinger har noe til felles ; det handler om Gud , kjærlighet , hvem vi er og hvordan vi forvalter det hele . 
Er vi små nurk som liker å sause oss inn i all dritten rundt oss ( her er en fornøyelig referanse til den danske filmskaper Lars von Trier ) , klarer vi ikke å mestre hverdagen uten noen små løgner , eller evner vi å se kjærligheten ? 
Store tema og sårbare mennesker - nokså gjenkjennbart det hele . 
Regissøren har lagt vekt på godt ensemblespill . 
Det er flust av fine detaljer , både hos de som er mest i fokus gjennom dialogene , men også hos de som kommer med herlige komikk fra sidelinja . 
I siste del av forestillingen samles tråder , når persongallerier fra første akt møtes i andre settinger . 
Da brukes fylle-metaforen som en effektiv bakgrunn for å speile en rastløs og kanskje ikke helt lykkelig samtid . 
Teateranmeldelse : 
« Pinocchio » Pinocchio er storsjarmør i en forestilling som i blant blir verbalt innfløkt for de minste . 
Den gamle fortellingen om den fattige , ensomme Geppetto som lager en tredukke for å ha en å snakke med , har fremdeles en aura av spenning og eventyr rundt seg . 
En fe som puster liv i dukken , en gresshoppe som skal lære ham betydningen av menneskelige trekk som samvittighet , og sleske vesener som utfordrer den vesle levende dukkens dømmekraft , er elementer som bærer fortellingen . 
Det er mange lekne og fargerike og musikalske sprell i Riksteatrets oppsetning . 
Noen av dem minner om munterheter fra et « vanlig » show , og det får helheten til å virke noe sprikende . 
Når for eksempel de to sleske kompisene , reven og katten , lager munterheter om renter , avkastning og moms , er det definitivt myntet på et mer tilårskommet publikum enn en gjennomsnittlig femåring . 
Det er ikke noe i veien med Mobergs og Sætrangs ( rev og katt ) kapasitet som show-entertainere , men i blant kommer disse litt mer « voksne » artighetene i veien for Pinocchios mer barnlige ferd mot en menneskelig adferd . 
Pinocchio selv er et strålende bekjentskap . 
Hanne Gjerstad Henrichsen gjør tredukken til en vinglete , småfrekk , spretten og høyst livaktig sjarmør . 
Henrichsen har fysikk som matcher utfordringen fra å være stiv dukkeaktige til å bli en høyst levende gutt . 
Hun vrir og vender på kroppen , ramler og reiser seg med uforbeholden letthet . 
I tillegg overbeviser Henrichsen i den mentale reisen vesle Pinocchio må gjennom , de nifse og spennende fristelsene som han møter før tre-kroppen hans har fått en sjel . 
Underveis lærer han seg løgnens vesen ; juger du godt nok , så vokser nesen din ; for øvrig et snedig påfunn fra forfatterens side - en « løgn » generasjoner av barn nesten har trodd på . 
Selv om forestillingen i blant mangler flyt i overgangene , så appellerer den til fantasi gjennom en passe dose spenning og humørfylte scener , og med en solid porsjon moral i bånn . 
Teateranmeldelse : 
« Fravær » Demens er et av livets store mysterier . 
Teaterstykket « Fravær » gjør noe med det . 
Når et menneske – som regel et eldre menneske – langsomt forsvinner fra sitt liv og sine omgivelser , kalles det gjerne en tragedie . 
Og det er en tragedie . 
Men det er et medisinsk uløst mysterium , det er helt uavvendelig og det rammer stadig fler – ettersom vi lever lenger . 
Den amerikanske forfatteren Peter M. Floyd gjør en krevende øvelse – for øvrig for første gang på en europeisk scene : 
Han solidariserer seg med den rammede kvinnen Helene . 
Og det er et fjetrende stykke arbeid han har levert : 
Eksperimentelt , utfordrende , med store , men beherskede sprang . 
Spekteret av reaksjoner er der ; fra fornektelse , til fortvilelse , til sinne , til resignasjon . 
Og mens stykkets « normale » babler mer og mer – i Helenes ører - manøvrerer hun selv usikkert mot livets aften , hjulpet av den fullstendig usentimentale fantasifiguren Dr. Bright , som ubarmhjertig sier ting helt som det faktisk er – men likevel finner forsonende øyeblikk , ikke overfor sykdommen , men i respekt for at det er et full og helt levd iv som på denne måten svinner hen . 
Det er sterkt ! 
Marit Østbye er på alle måter sentralfiguren , her , i denne pastell-neddempede kulissevirkelighet . 
Innledningsvis kanskje ikke helt kraftig nok i forhold til den personen man aner Helen har vært . 
Men med usvikelig sikkerhet og stor , stor innlevelse i det stadig mer omfattende fraværet i eget og hennes nærmestes liv . 
Demens og alzheimers er en slags teatertrend i Oslo i høst . 
På Det Norske Teatret går « Eg heiter Bente » , som mangler litt av den helheten som « Fravær » får til . 
Det vil først og fremst si at på Oslo Nye trekker hele ensemblet helt i sammen retning , med et betydelig birollepluss til Johannes Joner som Dr. Bright . 
Rettere : 
« Dr. Bright » . 
Den norske teksten er kløktig oversatt av Cecilie Enersen . 
Og vi har bare en , liten innvending : 
Intimitet og solidaritet er stykkets kjerne . 
Så det er aldeles unødvendig at ikke også rollene er norske og stedet Oslo . 
Vi trenger ingen unødvendig avstand til dette stoffet . 
Teateranmeldelse : 
« Konfirmasjonen » TRONDHEIM ( VG ) 
« Konfirmasjonen » skal være Jo Strømgrens 100. produksjon på vel 20 år . 
Det sier vel seg selv at ikke alt kan være like « stort » og « viktig » . 
Danseren , koreografen , ensemblelederen , dramatikeren , regissøren Strømgren er altså maurflittig . 
Høstens forestilling i hans hjemby er egentlig en gavepakke til et publikum , som slett ikke alltid får lov til å le så befriende som akkurat nå . 
« En festlig tragedie » er opphavsmannens egne , presise beskrivelse av forgåelsen , som har en ansats vi nå etter hvert har sett noen ganger : 
Den i utgangspunktet hyggelige familiesammenkomsten , som utvikler seg til en katastrofe når familiens mørkere hemmeligheter luftes ut . 
En enslig , nokså ubehjelpelig mor med en forvokst konfirmant , er den sosiale kneippbrødshovedretten . 
Den djevelsk egoistiske tante , den drikkfeldige bestefar og en ryggesløs « onkel » setter fyr på det hele . 
Men tro ikke annet enn at selv grå mus kan skape ståpels ! 
Det tar riktignok en stund før det blir virkelig interessant . 
Og litt maniert virker meta-grepet med at rollefigurene bruker sine egentlige navn . 
Men koreografen Strømgren fornekter seg ikke ; i forestillingens randsoner finnes en finmasket dans , omhyggelig fremførte minitrinn , små meningsfylte geberder , som virker mye sterkere enn rollenes av og til surrealistisk overdrevne fakter . 
Det ligger et motsetningsfylt potensiale nettopp i dette , som kanskje vil bygge seg bedre opp etter hvert , i forhold til premieren fredag . 
Og da vil også forestillingens « underlige mann » - fortelleren , engelen , djevelen som ser og kommenterer og absorberer det hele - også bli en enda klarere kommentator i utkanten av scenebildene . 
Men alt i alt er « Konfirmasjonen » er interessant morsom og temmelig alvorlig sjangerutfordring som bør ha et seriøst publikumstekke .. 
Teateranmeldelse : 
Fargerik lek Mary Poppins sørger for magiske øyeblikk og søt medisin i en forestilling som er i lengste laget . 
Folketeatrets oppsetning av musikalen som bygger på den berømte Disneyfilmen fra 1960-tallet , er proppet med effektive og smarte sceneløsninger . 
Det er fargerike og i blant riktig så spektakulære musikalnumre der hele ensemblet slår på stortromma . 
Og de fleste av oss blir aldri så voksne at vi ikke begeistres over mennesker som flyr over scene og sal , eller klatrer oppover veggen . 
Men tre timer er drøyt , og i enkelte etapper tappes energien . 
Best er det synlig i en del av scenene i familien Banks hjem , der både handling og replikker går noe på tomgang . 
Generasjoner har kjennskap til Mary Poppins , den godhjertede og bestemte barnepiken hvis fremste evner består i å sammenføye skrantne familieforhold . 
Hun kan fly med paraply , trylle om nødvendig og få både barn og voksne til å tro at intet er umulig . 
En dag daler hun ned hos familien Banks , der to unger sliter ut den en « nanny » etter den andre . 
Far er bankmann som vil ha orden og regler , også i hjemmet . 
Mor er kuet , men vil alt vel . 
Mary Poppins skjønner at det trengs kraftig lut for å få familien på fote igjen . 
Kraftig lut innebærer å kaste blikket mot lek , fantasi , glede , og omsorg . 
Det hele krydret med « en teskje med sukker » . 
Heidi Ruud Ellingsen er helt på høyden som Mary Poppins , enten hun flyr eller tar grep om familien Banks . 
Ellingsen har musikaliteten som kreves , samtidig som hun har en fin miks av myndighet og ro når hun uten å være belærende hjelper sine små venner til å forstå betydningen av å ta vare på hverandre . 
Barna , spilt av Johanna Kjus Skippervold og Oscar Stålhand Arnø på premieren , gjør en tilsvarende fin innsats og endrer sine karakterer med overbevisning . 
Selv uten helt å overbevise sanglig , er Mads Ousdal en røff og robust Bert , Mary Poppins gode venn . 
Mari Maurstad finner som alltid saftige verbale piler i sine karikerte roller , denne gang som husholderske . 
Siren Jørgensen og Jan Martin Johnsen leverer fine detaljer i de noe stiliserte rollene som ekteparet Banks . 
Sammen med ensemble og orkester skapes iblant fargesprakende magi , en ren hyllest til glede og fantasi . 
Likevel er det snarere enkeltnumre enn helheten som gjør sterkest inntrykk . 
Men troen på barns evne til å få til ting , deres evne til å hjelpe en trist far eller mor , den ligger som en fin rød tråd i denne utgaven av « Mary Poppins » . 
Teateranmeldelse : 
Rått og ømt med Cohen Rett fra levra og rett fra sjela , god rockefot og herlig humor - velkommen til Leonard Cohens univers på Oslo Nye . 
Det ligger en utmerket blanding av kjærlighet , respekt og levd liv i denne forestillingen som utelukkende består av Cohens tekster og melodier . 
Utvalget er variert og belyser ømheten , råheten , sinnet og det vonde som til sammen presenterer den kanadiske poetens mangfoldige persongalleri . 
Oslo Nye Teater « Teaterkonsert med sanger av Leonard Cohen » Sorg , savn og sex er de universelle temaene , som i Håvard Rems oversettelser klinger som gripende små noveller – slik de også gjør fra Cohens side . 
Med et ensemble på seks skuespillere og fire musikere som fra første tone er samstemte , blir det en musikalsk og tekstlig reise som i all vesentlighet berører og betar . 
Selv når de dystre livsperspektiver utbroderes , finnes det gløtt av humor som ensemblet utnytter med finesse . 
Med nyanser og varierte overganger pustes det liv og sjel til et helt livsløp . 
Og det gjøres med kontrastene som ligger i spennvidden mellom melankoli poesi og rå realisme . 
Cohens repertoar gjennom flere tiår består av en uendelig rekke med vakre og såre historier . 
De berører tragiske kjærlighetsliv , behovet for kjønnslig trøst , en kald drink , men de berører også religion og tro , ofte sett gjennom skarpe politiske observasjoner . 
Som for eksempel i « Hymne » : 
Å , krigene vil bli tapt igjen Den hellige duen vil bli tatt igjen Kjøpt og solgt og kjøpt igjen Den får ingen frihet mer Eller i den hjerteskjærende beskrivelsen fra en New York en natt i desember i « Den berømte blå frakken » : 
Og Jane var her med en lokk av ditt hår Hun sa hun fikk den den natten i vår da du trodde du skulle gå fri Gikk du noen gang fri ? 
Kontrasten ligger i de burleske fortellingen som « Gå ikke hjem med ståpikk » eller den bittersøte « Ta en vals » der « en vals , en vals , en vals , en vals , med en særegen dunst av brandy og brunst , sleper seg bort for å dø » . 
Mange fine låter er med , historier fortelles av de ulike aktører som ikler seg rollene tekstene dreier seg om . 
En heftig utgave av « Jeg er din mann « ( I " 'm " Your man ) og « Vente på miraklet » er rock med fullt trøkk , Marit A. Andreassen er grandios diva med « På gjensyn lille venn » ( So Long , Marianne ) og Espen Beranek Holm gjør en dypt rørende versjon av « Den berømte blå frakken » . 
En av de største hitlåtene , « Halleluja » , er forestillingens mest stillferdige og vakre , helt hudløst – helt nedpå ; en sensuell duett mellom Marian Aas Hansen og gitarist Geir Zahl . 
Regissør og musikalsk leder har snekret sammen et konsept som ærer opphavsmannen selv , men som også lever sitt eget liv med egne tolkninger . 
Man behøver ikke engang å være blod-fan av Cohen for å ha glede av denne oppsetningen . 
Den lever godt med sine ømme og ramsalte historier om mer eller mindre skadeskutte sjeler med ugreit kjærlighetsliv . 
Både til å le og grine av . 
Teateranmeldelse : 
Hykleri , humor og humør 
Det er høy underholdningsfaktor i Riksteatrets lekne fortelling om hykleri , løgn og andre moralske bedervelser . 
Dog er det på grensen til å bli litt mye kjas og mas ut av løping , dører som smeller og høyrøstet kakling . 
Riktignok er de nevnte ingredienser vesentlig for både tempo og energi i denne sjangerblandingen av en forestilling , men i blant er det mer forstyrrende enn festlig . 
Danske Peter Langdal tilhører eliten blant nordiske regissører . 
Her står han ved roret for et samfunns-skip som vakler i sine grunnvoller , men som reddes på land med en besk liten bismak . 
Underveis blir vi presentert farse , komedie , alvor , stumfilmkomedie og karikerte personer og personligheter . 
Stilskift og klesskift markerer med all mulig tydelighet at det Ibsenske tankegods er såre aktuelt og ditto gjenkjennelig uansett tid og sted . 
Når « Samfunnets støtter » ikke er blant Ibsens mest spilte , er det blant annet fordi det ikke har samme hardtslående kraft som hans senere samtidsdramaer . 
Men i dette stykket berører han det som senere skal komme , kvinnesak , samfunnsansvar , moralsk hykleri . 
Og ironien er hele tiden oppe i dagen . 
Den utnyttes godt i Riksteatrets oppsetning . 
Stykket handler i korthet om den selvgode forretningsmann Konsul Bernick , som styrer en småby etter eget forgodtbefinnende . 
At hans suksess bygger på en 15 år gammel løgn , feier han åleglatt bort . 
Problemene dukker opp i form av hjemkomsten til de to som ble ofre for løgnen ; to personer som i kjent Ibsensk stil vil ha « frisk luft » i det klamme moralske hykleriet og den knugende konformiteten som henger over det vesle samfunnet . 
I samme slengen får Ibsen plass til en dose skarp politikk , fremmedfrykt og kjærlighetssvik . 
Henrik Mestad har akkurat den rastløse energien som skal til for å overbevise som kapitalistisk lurendreier ; en konsul som har manipulasjon som nådegave , og som selv når han innrømmer alle sine synder antageligvis vet at han vil tjene på det også . 
Angrende syndere har som oftest folket på sin side , og er du smart nok kan du ture fram akkurat som du vil , slik det antydes med beske undertoner på slutten av forestillingen . 
Ensemblet som helhet er gode medspillere i denne ironiske leken , der også de mindre rollene blir sterkt synlige . 
Det gjelder ikke minst Ida C. Klem som gjør stor stumfilmkomedie ut av rollen som Bernicks søster Marta , en kvinne som aldri har blitt sett og som nærmest betraktes som en stumtjener . 
Påfunnene står i kø , mange av dem er gode , men det er litt for mange av dem i en ganske munter forestilling der både mennesker og scenografi bærer preg av et samfunn med mange skjevheter . 
BORGHILD MAALAND 
Teateranmeldelse : 
« Seks roller søker en forfatter » Nationaltheatret forsøker seg på marerittet om det virkelige teater . 
– Hva er sannhet ? spurte Pilatus da han avhørte Jesus . 
Spørsmålet har martret alle kunstarter tusen år før og to tusen år etter det ble stilt . 
Og det er faktisk helt det samme stykket « Seks roller søker en forfatter » på Nationaltheatrets Amfiscene dveler ved . 
SEKS ROLLER SØKER EN FORFATTER 
Det er surrealistisk og det er morsomt og det er forvirrende og meget selvironisk , det hele . 
Men snart 100 år etter at Luigi Pirandellos nyklassiske stykke hadde sin premiere , blir det fortsatt levende teater av det . 
Grunnproblemet er dette : 
En gruppe skuespillere fra Nationaltheatret , til dels med egne navn som rollenavn , øver på Tsjekhovs « Tre søstre » . 
( Som for øvrig akkurat har vært spilt . 
I virkeligheten ) . 
Det er en åpen øvelse med publikum . 
Da dukker plutselig Rollene opp . 
Altså : 
Ikke illusjonen om noen roller . 
Men Rollene . 
De har for tiden ikke noen roller å spille . 
Men de er Roller . 
Og søker derfor en forfatter . 
For så å si få bekreftet seg selv . 
Det blir det en forvirrende og til dels latterlig lek ut av . 
For Rollene tar sine roller og sine tragedier på akkurat så uavkortet ibsensk og strindbergs og tsjekhovsk alvor , at alt hva selv profesjonelle nationaltheaterskuepillere kan makte , blir bleke avskygninger . 
Er det et problem ? 
Ja , men selvsagt et uløselig problem – på jakt etter den kunstneriske sannhet . 
Som altså aldri kan bli annet enn en poetisk sannhet . 
Det vi dermed har , er en meta-forestilling – til dels -komedie – om kunsten i kunsten , teateret i teateret og livet og kunsten som illusjon . 
Det er alvorlig nok . 
Men likevel premisser som unektelig vil tale mest til de spesielt interesserte . 
Særlig til de særskilt teaterinteresserte og dem med kanskje en smule innsikt både i skapende prosesser og – i dette tilfelle – også Nationaltheatrets indre liv for tiden . 
Relevant nok for nokså mange . 
Noe i utkanten av interessesfæren for langt , langt flere . 
Verdens kuleste Kari 
En overlegen oppvisning i publikumstekke ALLE TIDERS - 50 ÅR MED BANJO , VISER OG TULLBALL Kari Svendsen fyller 65 og feirer 50 år i bransjen og serverer publikum en suveren historietime med skillingsviser , banjodueller og « god gammaldags revvy » . 
« Jeg hakke skrivi en tekst i hele mitt liv » sier Kari i kjent selvironisk stil midt i showet – det gjør ingenting , i « Alle Tiders » får hun vist hvilken fantastisk tolker hun er av andres tekster – og spennet er ganske stort : 
Fra Lalla Carlsen via Øystein Sunde til Cornelis Vreeswijk . 
Det starter riktignok smått sidrumpa ; « Musik skall byggas utav glädje » med en langt fra perfekt svensk-uttale fra dama fra Ila . 
Men , straks låten er ferdig smeller det : 
« Dere trudde det var Lill Lindfors som kom nå ? » . 
Og derfra har Kari oss i sin hule hånd . 
Det blir feil å si « full kontroll » , hun surrer litt med rekkefølgen på låtene – og en intro kommer før den skal . 
Men , det som ville avstedkommet pinlig stillhet fra salen for andre klarer Kari Svendsen å snu til en fordel , til store latterbrøl : 
Hun fleiper det bort på måter langt morsommere enn de fleste standup-komikere får til . 
Hun tar seg lett inn igjen også , og er en glitrende historieforteller med en troverdighet og et sus av gamle Oslo som kanskje er i ferd med å forsvinne . 
Sensasjonelle avsløringer er det også plass til : 
Med Lillebjørn Nilsen til stede i salen gir hun oss svaret på hvem tanta til Beate egentlig er – jeg kan i hvert fall ikke huske å ha hørt den historien før ! 
Låten er så karakteristisk Lillebjørn at det antakelig er dumskap å forsøke å tolke den . 
Kari Svendsen tør , fordi hun kjenner den og har levd den . 
Det går knirkefritt . 
Det høyst potente bandet , Per Husby , Kjetil Skaslien , Edvard Askeland og Hermund Nygård sitter på ingen måte og glor ; Rause Kari drar de med og lar dem flette røverhistorier naturlig inn i showet . 
Kari Svendsen er en komplett entertainer : 
Hadde noen fortalt meg tidligere i dag at jeg skulle gaule med på « Pølsemaker pølsemaker » før kvelden var omme ville jeg fnyst . 
Kari Svendsen får det til , og det eneste minuset med « Alle tiders » er at det er plass til altfor få i lille teaterkjeller ’ n. 
ØYSTEIN DAVID JOHANSEN 
Teateranmeldelser : 
« Klassen vår » Nationaltheatret forteller med « Klassen vår » en lang , utpenslet og pinefull historie om ondskap . 
Det er en historie for vår tid . 
Utgangspunktet er dokumenterte hendelser : 
I den polske byen Jedwabne ble nesten hele den jødiske befolkningen drept i juli 1941 : 
De ble drevet inn i en låve som ble tent på - og de ble brent levende . 
En periode hadde byen vært okkupert av Stalins sovjet-styrker . 
Da massakren fant sted , hadde tyskerne rykket inn . 
Men det var i all hovedsak polakker selv som stor for den vanvittige handlingen . 
« Klassen vår » er fortellingen om en skoleklasse , fulgt fra 20-tallet . 
Halvparten var jøder , halvparten var polakker . 
De var naboer og klassekamerater som ble bødler og ofre . 
Grusomhetene er utpenslet nok . 
Men spørsmålet ikke egentlig : 
Hvordan kunne det skje ? 
Det blir faktisk for banalt og for vanlig . 
For selve blodrusen , voldshandlingene , grusomhetene er dessverre helt banale . 
Vi vet at det har skjedd igjen og igjen . 
Og vi vet det skjer i dag : 
Såkalt helt vanlige mennesker er i stand til ufattelige onde gjerninger og til dels ubegrenset faenskap . 
Som samfunn , som kultur , som mennesker er det likevel noen spor å følge i dette dystre bilde : 
Man kan spørre seg om hvordan torturistene og bødlene kan leve videre med seg selv - og hvordan deres gjerninger kan avsløres . 
Og man kan spørre seg om hvordan historien brukes , av ideologiene , av religionene , av seierherrene , av ofrene . 
Det blir en hovedsak i « Klassen vår » , som har en besettende jakt på en mest mulig avdekkende og innlevd sannhet som mål . 
Og dermed blir et glødende forsvar for menneskeverd og humanitet . 
Det er blitt en utmattende , mer enn tre timer lang forestilling . 
Skuespillerne jobber beinhardt og overbevisende med et uhyggelig vanskelig stoff . 
Alle forsøk på snarveier blir effektivt blir blokkert av til dels uhyre problematiske små utfordringer underveis . 
Samtidig er det en så effektiv dramatisk dynamikk i hele stykket , at selv om det må kalles utmattende , er det først og fremst fjetrende og utfordrende , emosjonelt og intellektuelt . 
For midt i det hele , akkurat nå , i fredelige Norge , er det titusenvis av mennesker på vei mot Europa og mot oss . 
Noen av disse menneskenes erfaringer kan ligne på hendelser i « Klassen vår » . 
Så mens vi forbereder oss på å bevise vår substans som sivilisert samfunn , kan det være tilrådelig å gå på teater og lære noe . 
Teateranmeldelse : 
« Halve kongeriket » Det norske teater setter nye standarder og høy- og lavmål med « Halve kongerike » ; for et teatersirkus ! 
Det er så mye små finter , gale assosiasjoner , håpløse koplinger , elleville parodier - og ditto musikk - at man simpelthen bare må gi seg over ! 
HALVE KONGERIKET : 
Norsk politikk - the musical 
Utgangspunktet kan ikke være annet enn Are Kalvøs . 
For hvem andre enn han kan uttenkte Stortingets kontroll- og konstitusjonskomité som kjærlighetens utøvende makt i kongeriket ? 
Eller Martin Kolberg som Supermann og magikeren med tryllestøv over livets lyseste sider ? 
Som man vil vite : 
Når utgangspunktetet er som galest - osv … 
Og akkurat denne historien om norsk politikk og norsk kjærlighetsforståelse utspiller seg stort sett før kronprinsparets bryllup 25. august 2001 , med start omkring 1997 , da kronprinsen studerte ved Berkeley . 
Og tre medstudenter , en homofil gutt , ei riktig streetsmart storbyjente og et blond overklassefrø alle forelsket seg i ham . 
De drar til Norge for å bli gift - og søker hjelp hos Stortinget Kontroll- og …. osv . 
( Heretter SKKK ; Kalvø mistenkes for å bruke akkurat denne komiteen for å gjøre det umulig for anmelderne . 
) Alt dette mens SKKK lever sitt eget liv , særlig sett gjennom den ytterst idealistiske nyvalgte stortingsrepresentant Anna fra ( Søre ) Gløppen og hennes inngang i SKKK og samlivet med Super-Martin . 
Miksen er steingal . 
Var man sur , kunne man kalle det både ustrukturert og gjennomført fragmentarisk . 
På den annen side er dette så inn i hampen innfallsrikt , fylt av overskudd og galt - at det blir helt rett . 
Men det gjelder jaggu å følge med : 
Referansene og detaljene kommer stenograf-tett , poengene vanvittig og tidvis helt usaklig detaljert , parodiene på til dels uventete måter . 
Har man , for eksempel , sett makan til identifisering ut fra ulike personers ganglag ? 
Nei ! 
Verken hos kronprinsen , Kongen , Erna Solberg eller Siv Jensen . 
Ikke engang Jonas Gahr Støres lett krummede knær er utelatt . 
Eller biskop 
Stålsett kappeskriding . 
Eller preste / mullah-jenkaen , påpasselig synkron . 
Dessuten - og ikke minst - er Ingrid Bjørnovs musikk helt gjennomført tilpasset det hele . 
En nokså usannsynlig miks av opera , country , rock , gospel , rap , mettall , viser og latino smører det hele dyktig inn . 
Dette er fortellende musikalsk ironi på et meget høyt nivå ( om en slik sjanger finnes , da . ) Som antydet : 
Dette er så dumt og plumt og usakelig - i de aller lengste baner - at det simpelthen er nødt til å bli høsten muntre teater-storselger i hovedstaden . 
Virkelig moro ! 
JON SELÅS 
Teateranmeldelse : 
« Eg heiter Bente » Det er fryktelig vanskelig å lage teater om forfall og forsvinning . 
Det norske teatret gjør et meget hederlig forsøk med stykket « Eg heiter Bente » Det er historien om den 55 år gamle selvstendige , dyktige og sterke kvinnen og journalisten Bente , som får konstatert Alzheimers sykdom når hun er 55 . 
EG HEITER BENTE 
Det er en forferdelig sykdom ; det er en dom om forfall . 
Det kan gå sent , det kan gå raskt . 
Utslagene kan være forskjellige . 
Men i hovedsak : 
Minnet forsvinner , holdepunktene i livet forsvinner , verdigheten forsvinner – også for mennesker som har vært søyler av vett og forstand og helse og sunnhet . 
Vel : 
Mye kan lette på situasjonen . 
Omgivelser , venner , tilrettelegging , omsorg . 
I « Eg heiter Bente » er det flotte Hildegun Riise som står i sentrum . 
Hun har en ujålete og jordnær spillestil , som bringer ram realisme inn i denne historien – der hun ellers er omgitt av tre nære og langt fra perfekte venninner , som alle på sine vis bringer « normaliteten » inn på scenen . 
Uten at den nødvendigvis er så enormt tiltrekkende alltid . 
Dramaturgisk er dette en komplisert stykke teatertekst , der hyppige tidsforskyvninger fra begivenheter i Bentes liv ikke alltid like presist illustrerer hennes etter hvert flyktige hukommelse . 
Stilt overfor det uavvendelige , jakter de fire kvinnene på høydepunkter i livet – i minnet og om mulig fremover . 
Det er slags fornektelse , selvfølgelig ; et forsøk på å finne håp i det håpløse . 
Det er vanskelig å lage teater om en pågående og utviklende håpløshet . 
Man skal si noe fornuftig om noe dypest sett irrasjonelt . 
Men ettersom det er en del av livet , bør det i alle fall handle om medfølelse og innlevelse og sympati . 
Og akkurat der svikter stykket ørlite , den potensielt sterke emosjonelle smitteeffekten oppstår ikke helt . 
For all del : 
Det lyves aldri , man fristes ikke av hverken klisjeer eller forenklinger . 
Og stykkets flinkhet og uhyre prisverdighet er det altså ingenting å si på ; det kan dessuten bety utviklingsmuligheter utover premierens begynnende natur . 
Men som en meditasjon over et menneskelig forfall som rammer titusenvis , føles det rett og slett ikke sterkt nok . 
Foreløpig . 
Showanmeldelse : 
Nostalgiske Blunck-skudd TØNSBERG ( VG ) 
Energien er potent når duoen Blunck & Sæther møtes i en musikalsk og verbal nostalgisk trip . 
Litt rusk i maskineriet var det iblant under premieren på showet « Diva and the Beast » . 
Noe av small-talken om gjensindig beundringer av hverandre kunne med hell vært strammet inn . 
KLUBBEN , TØNSBERG « Diva and the Beast » Vel - det var innvendingen . 
Så er det bare å konstatere at veteranen Blunck fortsatt holder koken , og at Sæther-jenta holder solid musikalsk følge . 
Etter drøye halvannen times gjensyn - og gjenhør med musikalske godbiter i ulike sjangre , godt ispedd verbale størrelser som Bluncks paradefigurer Reidar og Fridtjof , sitter man igjen med et nostalgisk smil . 
Blunck nærmest overgår seg selv i sin omgang med den ustoppelige Fridtjof fra Enebakk . 
Blødmer med fokus på kroppslig væske og alkoholisk fluidium eskalerer til det vanvittige . 
Likevel er det en annen sketsj som virkelig viser Bluncks komiske talent . 
Også den , « Fest i magan » , har alkohol som en sentral ingrediens , men beskrivelsene av et fyllekalas i magen med herrer som Løiten , en gammel danske , Jack Daniels og hans andre brune venner er en ren fornøyelse . 
Likevel er det musikken som danner forestillingens røde tråd . 
Fjorårets 2.plass vinner i NRK konkurransen Stjernekamp , Reidun Sæther ( jo da , det er hun som kollega 
Stein Østbø sa han skulle spise kjolen til , dersom hun ikke vant ) , får i dette showet fritt spillerom til å utfolde seg som nettopp det som kjennetegnet henne under konkurransen ; en skikkelig musikalsk entertainer . 
Hun bruker sitt sceniske talent fullt ut , og går med tyngde inn i noen av musikalsjangerens store låter . 
Hun viser muskler med håndplukkede låter som virkelige store divaer som for eksempel Tina Turner og Whitney Huston har gjort før henne . 
Og hun spiller på sin evne til å parodiere sangere som Barbra Streisand , Shirley Bassey , Edith Piaf , Carola og Sissel Kyrkjebø . 
At Blunck har et vidt pg kreativt musikalsk register er ikke nytt , og her bruker han det med en generøs blanding av humor og følsom innelevelse . 
At han endelig fikk synge Roy Orbison var på tide ! 
Blunck & Sæther har duetter sammen - av det muntre og det riktig overveldende slaget . 
De har fremdeles en vei å gå før alt sitter . 
Men de har funnet en tone som er med å skape et variert verbalt og musikalsk show av underholdende - og publikumsflørtende klasse . 
Teateranmeldelse : 
Magisk opplevelse Anne Marit Jacobsens formidling av Jon Fosses poetiske kraft har magiske krefter . 
Nationaltheatret , Amfiscenen Noen ganger skapes øyeblikk av stor kunst gjennom små virkemidler . 
Som i denne nydelige , medrivende forestillingen om selve livet ; om fødsel og død . 
Virkemidlene er i dette tilfellet Jon Fosses undrende , vare og nakne tekst , samt Anne Marit Jacobsens levende , varme og nyanserike evne til å formidle teksten . 
Så enkelt - så nært . 
Med i denne helheten hører også komponist og musiker Benedicte Maurseth som vekselvis underbygger og skaper kontrast til teksten . 
Det hele er styrt med stø regihånd av Hildegun Riise . 
Kjærlighet til stoffet ligger i enhver detalj . 
Forestillingen bygger på Fosses roman « Morgon og kveld » som kom i 2000 . 
Bearbeidelsen har Riise stått for . 
Med nennsom hånd har hun bevart essensen , de ydmyke , rørende og poetiske refleksjoner som knyttes til menneskets stund på jorden . 
Utgangspunktet er dagen da Johannes fødes , og dagen han dør . 
De slående vakre tanker og praktiske beskrivelser rundt et fødselsøyeblikk er i seg selv en poetisk opplevelse . 
Fortalt av en skuespiller av Jacobsens format treffer de deg midt i ryggmargen , for ikke å si navlestrengen . 
Angst , undring , glede , svulmende stolthet er emosjoner hun viser med stadig skiftende nyanser . 
Sømløst beveger hun og musiker Maurseth seg over til Johannes " ' " siste dag i livet . 
Da gis det rom for refleksjoner og tilbakeblikk , fortalt med ømhet og solide porsjoner humor . 
Jacobsen veksler mellom å være fortellerstemme , og å gå inn i de enkelte karakterer . 
Variasjonen er effektfull og sammen med musikken oppleves helheten som en stor fortelling du husker lenge . 
I løpet av snaut halvannen time er det de store spørsmål i livet som berøres ; tro og tvil , vennskap og kjærlighet . 
Fosses tekst har undringens gave i seg , det er nesten noe lekent i samtalene mellom den døde Johannes og hans nærmeste - en fordomsfri , delvis munter refleksjon som også gir rom for det såre og sarte . 
Derfor er det så gjenkjennbart . 
Dette er en forestilling med en tekst og en formidling fra en formidabel skuespiller som henvender seg direkte til sansene . 
Og de treffer - rett i hjertet . 
Festspillene i Bergen : 
Klokt fra Fosse BERGEN ( VG ) 
Jon Fosses selvvalgte sorti som dramatiker er en odyssé om kjærlighet og død , utført på havet . 
Eller kanskje et annet sted . 
Festspillene i Bergen « HAV » Av Jon Fosse Regi : 
Kai Johnsen Scenografi : 
Ingrid Tønder 
Med : Øystein Røger , Kyrre Hellum , Birgitte Larsen , Morten Espeland , Hildegun Riise , Svein Tindberg 
For i Fosses univers er ingenting helt slik det ser ut til , det uttalte og det usagte veves sammen . 
Stillhet , pauser , lys og mørke gjenspeiler alle faser i et menneskeliv og et menneskets sinn . 
Symbolet i dette tilfellet er havet - et sted , et noe , som bare er ; rolig , vakkert , lykkelig , men også vrangt , vrient og illsint - akkurat som et menneske . 
Stykket skal spilles i ungdomshus , og under festspillene er det ærverdige Ervingen som huser « Hav » . 
Publikum sitter i en sirkel rundt scenen , og blir en naturlig del av livet om bord i det fiktive skipet . 
To store glassplater og forsiktige bruk av lys reflekterer skuespillerne slik at de blir speilbilder av seg selv , personer som ser sine liv i relieff . 
Regissør Kai Johnsen har iscenesatt en rekke Fosse-stykker . 
Han tør å utnytte pausene og gjentagelsene som gradvis glir inn en jevn rytme . 
Mange har et muntert forhold til å sitere de korthugde Fosse-fraser om folk « som kjem » eller som « ikkje kjem » . 
Du finner de her også , de dagligdagse almengyldige observasjonene om alt det som sies eller gjentas av folk flest . 
Men de små og lengre pausene gir deg som tilskuer rom for å tenke , lytte og assosiere . 
For du kjenner det igjen , linjene i livet , ting du har fortrengt , ting du skulle gjort annerledes , noe du skulle lyttet til . 
Med en skipsfører og en gitarspiller i førersetet krysses veiene til et eldre og et yngre par . 
Noen av de møtes , noen tror de kanskje gjør det , om de kjenner hverandre eller ikke , er ikke godt å si . 
Ikke er det så viktig heller . 
Tanker og virkelighet flyter sammen . 
Men den sterke følelsen av noe som har vært vondt , noe som har vært sårende , noe som fremkaller angst , og den store varme kjærligheten er nærværende . 
Ensemblet er som et samstemt orkester som opererer i den samme langsomme rytmen . 
I perioder er de omgitt av totalt mørke , med kun stemmene som instrument . 
Det gir en årvåkenhet i forhold til mye av det sentrale i teksten - vi er på havet , og der er det ingenting . 
En tilstand mellom liv og død - kanskje . 
En tilstand av vemod , undring og klok innsikt . 
Jeg har sett Fosse-oppsetninger som har gjort sterkere inntrykk , men « Hav » gir etterdønninger for en som vil reflektere , og se bakover i sitt eget liv . 
Teateranmeldelse 
Riksteateret : 
Friskt og folkelig 
Lagarbeidet er godt , sprekt og folkelig når Riksteatret tar pulsen på det norske folk anno 2014 . 
Teamet bak oppsetningen har bedrevet intens virksomhet for å samle inn tanker , følelser , synspunkter og ikke minst irritasjoner hos folk fra hele landet . 
De har intervjuet gamle , unge , kvinner og menn i alle fasonger og yrkesgrupper . 
Spørsmålene er « store » - her dreier det seg om folkestyre , demokrati , stemmerett . 
Svarene bærer preg av mangfoldet ; livsvisdom , ettertanke , bitterhet - og ikke minst det store « tja » eller « er nå jeg viktig nok til å kunne svare på det , da » . 
Dette kunne ha endt i kurven for « interessant dokumentar-teater » . 
Men , nei da ! 
Den freske duoen bak forestillingen har med god hjelp av et energisk og velopplagt ensemble , skapt en lett og leken oppsetning der humoren sitter løst og der alvoret skaper skarpe nyanser uten å være tyngende . 
Det er blitt en slags felles selvangivelse for nordmenn . 
Teksten er skrevet av folket . 
Tolkningen er folkelig og rommer mye humor og snerten ironi , samtidig som det utvises en varm ydmykhet overfor alle de som har stilt sine meninger og ytringer til disposisjon . 
Det være seg en eks-alkoholiker og sjømann , fiskere i Lofoten , eldre damer fra Bergen , fnisete korpsjenter fra Stavanger , eller en asylsøker på vent i Arendal . 
Dynamikk og tempo preger oppsetningen . 
Teksten har fin flyt gjennom at skuespillerne raskt veksler i kjønn , alder og tilhørighet . 
Musikk og koreograferte bevegelser poengterer og tilføyer teksten et humoristisk stikk . 
Det at en ung skuespillerinne gir stemme til en eldre sjømann fra Oslo , eller at en eldre skuespiller gir stemme til en ung asylsøker gjør at nettopp stemmen deres høres . 
Og der ligger kanskje selve grunntonen i dette spillet om hva folket - vi nordmenn - egentlig tenker om dette demokratiet vårt ( hvis vi tenker så mye over det ) ; ønsket om å bli hørt . 
At øvrigheten , det være seg Storting , kommunestyre , en sjef , for ikke å snakke om NAV kunne lytte litt mer til hva alle de som bor i byer , på knauser og i kratt har på hjertet , selv om det ikke alltid er like stort og viktig . 
Konsept , regi og koreografi er laget av tre unge kvinner . 
De har begitt seg løs på et tema med entusiasme , vågemot og mye energi . 
De har også helt åpenbart sansen for scenisk gode løsninger . 
Ok , det er ikke Ibsen eller Shakespeare , men det kan være mye underfundig og moro med folket også . 
Slik som i denne forestillingen . 
Teater : 
Konstitusjonell bagatell 
Grunnlovsjubileet er ingen spøk . 
Før nå . 
« Nasjonen » , servert av Akershus Teater 200 år etter 1814 , er hva man i god gammel tradisjon kunne kalle en « komisk énakter » omkring en minimal statsdannelse , fem ( var det fem ? ) innbygger og en nabolandsutenriksminister hvis aggresjon først og fremst er av seksuell art . 
Det passer på alle måter bra at « Bare » Egil Hegerberg er forvirret forteller og konge i campingstol i dette stykket . 
Det er to uker siden musikkvideoen til teaterstykket vakte furore , da direktøren for Grunnlovsmuseet på Eidsvoll ropte på sensur fordi Bare Egil Band hadde fått tilgang til selve grunnlovssalen - og filmet en scene som endte i vill slåsskamp . 
Nåvel : 
I går kveld var det teater . 
Ikke fullt så mye slåssing . 
Men absurde løyer omkring en gjeng stakkarslige vandrere , som for å slippe å vandre videre , oppretter sin egen mini-Nasjon , en etablering etter svært manglende evne . 
Grunnloven , for eksempel , får én paragraf , inntil behovet for standrett overfor nevnte overkåte nabolandsutenriksminister gjør det nødvendig med to til . 
For å avsi en dødsdom . 
« Nasjonen » handler om nesten ingenting , den har ingen relevans i forhold til aktuelle politiske eller sosiale spørsmål , den var ikke overdrevent godt innstudert før premieren i går og flere av dens virkemidler og dramatiske grep virker tatt ut av luften . 
Vi er tidlig i jubileumsåret . 
Tanken har ikke slått meg før nå , men det kan vel kanskje komme til å bli noe pompøst etter hvert . 
« Nasjonen » - om den i den hele tatt skal ha noen utvidet effekt utover de glade glis - kan antakelig brukes som antipompøsitetsmiddel . 
Men da burde den vel stengt tatt kommet i november . 
Dog : 
Jeg lo . 
Rett som det var . 
Egil Hegerbergs enmannsband Bare Egil Band er tilbake med ny musikkvideo . 
Dr.Bergland sukrer pillen Legen Jonas Kinge Bergland er en god stand-up-komiker . 
Kanskje er han også en god lege ; han serverer i alle fall nok latter til en livsforlengende aften . 
Kanskje er det litt urettferdig å legge en ny premiere til Latter , dagen etter at Bård Tufte Johansen har hatt sitt fulltonenede show , « Mann ( 44 ) » . 
For det er ikke til å unngå at man sammenligner , og da når Kinge Bergland ikke aldeles opp . 
En helaftens stand-up-forestilling er på snaue halvannen time . 
Det er lenge for en mann og en mikrofon , med to flasker vann og en heliumsballong som eneste rekvisitter . 
Men Bergland er utvilsomt en god forteller og hans medisinske arsenal gir ham jo en helt særegen temapark å plukke poenger fra . 
Publikums forhold til faget hans gir også et pluss : 
Et sted mellom frykt og respekt og ikke så lite beundring , et faktum som Berglands helt naturlige arroganse pent og pyntelig - men aldri i sjenerende grad - fyrer opp under . 
Han starter godt , med litt generell medisin sett fra en medisiner . 
Så beveger han seg i den tittelannonserte sfæren : 
Alternativmedisinen , i form av en tur til Alternativmessen på Lillestrøm med en liten , skolemedisinskfaglig blasfemi i hodet : 
Å bli kvitt sin egen tinitus , en vedvarende og høyfrekvent og vedvarende lyd . 
Neida , det finnes ingen hjelp . 
Mens det finnes observasjoner . 
Og mange av dem er gode , til dels hylende morsomme . 
Likevel er det ikke til å unngå at det blir stadig litt lengre mellom de virkelige drammene rumpesprit ; jeg så på klokken første gang 20 minutter før slutt - det er aldri noe helt overbevisende tegn . 
Og dette er vel hovedpoenget : 
En lang helaften , som er god , dynamisk og underholdene i lange perioder , kunne blitt en fulltreffer med en kortere halvaften på - la oss si - 50 minutter . 
En vellykket blindtarmsoperasjon blir ikke bedre av å fjerne en menisk , bare for å fylle tiden , lissom . 
JON SELÅS 
Stand-up : 
Tøff Bård Tufte Johansen i storform 
Ja da , Bård Tufte Johansen ( 44 ) behersker stand-up-scenen . 
Også . 
Når alt kommer til alt er han faktisk ganske suveren ; showet hans på Latter scene i Oslo , bare kalt « Mann ( 44 ) » , er solid håndverk , akkurat nok utenfor stand-up-allfarveien og presist nok til en riktig underholdende stund . 
Stand-up-formen er uhyggelig krevende : ( stort sett ) en mann og en mikrofon og lite annet . 
Et feilplassert poeng , en vits uten vibber , en flauhet for mye ; så er det gjort - man blir sittende med latteren i halsen og ( i beste fall ) synes synd på fyren . 
Bård Tufte Johansen styrer klar av det aller meste . 
Om det ikke er gapskratt hele veien , er det solid trivelig humring . 
Og ikke så få befriende latterkuler . 
At han er kjendis fra TV er ingen fordel . 
Det styrker riktignok forhåndssalget av billetter . 
Men forventningene blir større , fallhøyden tilsvarende . 
Mange mener jo å « kjenne » ham . 
Da skal man styre godt , når stand-up-formens vesen krever at man er personlig - uten å gå over en pinlighetsgrense . 
Det skal rive litt , det skal koste litt . 
For riktig forstått og riktig anvendt er det ikke komme forbi at jo mer privat man er , jo mer allment blir stoffet . 
Det er ikke engang et paradoks . 
Bård Tufte Johansen tar utgangspunkt i seg selv og snakker som til en kompisgjeng . 
At han er 44 , betyr ingen midtlivskrise . 
Men det betyr annerledes perspektiver på livet : 
Litt flere hverdager , litt færre illusjoner , noe større kunnskap , noe avdempet kåtskap , sørgelig innsikt i egne begrensinger . 
Alt dette uten bitterhet . 
Livet bare er blitt sånn . 
Og fortsatt rikt ! 
Når Fotballfrue legger ut sitt radmagre bloggbilde i bikini fire dager etter fødselen , er det lysten på pinnekjøtt som først melder seg . 
For kvinner er jo blant de evig ubegripelige ting i tilværelsen ; at besøk på Plantasjen skal bli det sikreste forspillet til sex etter 16 års ekteskap , vil aldri en mann forstå . 
Men sånn er det , altså . 
Og man får ta det som byr seg . 
Rent teknisk har Bård Tufte Johansen ikke all verden å spille på , hverken i bevegelser , mimikk eller stemme . 
Men han har en utmerket timing og medrivende retoriske evner ( av og til latterlig likt sin far , riksevangelisten Asbjørn J. , tro meg ! ) Og det er klart : 
Er man oppvokst som en snill , kristen og helvetesfryktende gutt , som Bård , har det sine sider å i voksen alder bli fortalt av prester at det ikke finnes noe helvete . 
Så hvorfor i helvete¿ ? 
Nåvel : 
Kunne man ønske seg noe annet , noe mer ? 
Kanskje en ekstra farlighet eller to . 
Definisjonen av islamistisk ekstremisme utfra en sjuåring gutts verdensbilde , har en kime i seg . 
Men ikke mer . 
Likevel og alt i alt : 
Et meget godt show ! 
Musikalanmeldelse : 
« The Last 5 Years » Castingen kunne knapt vært skarpere for et stykke som « The Last 5 Years » . 
Premiere : 
« The Last 5 Years » ( musikkteater ) 
Sted : 
Edderkoppen , Oslo 
Med : Heine Totland og Heidi Gjermundsen Broch Regi : 
Johan Osuldsen Musikalsk leder : 
Atle Halstensen 
Stykket handler nemlig om et par som begge higer etter suksess . 
Kun én av dem får det , hvilket får forholdet deres langsomt til å bryte sammen . 
Ett av hovedspørsmålene er ; hvordan unner man hverandre suksess i et parforhold ? 
Dette har nok både Heine Totland og Heidi Gjermundsen Broch kjent på . 
Begge har høyprofilerte livsledsagere - henholdsvis artisten Silje Nergaard og skuespilleren Nicolai Cleve Broch . 
Her snakker vi altså to par der den ene hele tiden må jenke sin egen karriere , iallfall i perioder , etter partnerens suksess . 
Åpenbart har det gått bedre for disse enn for Eivind og Lena i « The Last 5 Years » . 
Originalen til stykket er skrevet av Jason Robert Brown og ble først satt opp i 2002 . 
Johan Osuldsen har tatt det vellykkede grepet å legge handlingen til norske forhold , noe som blant annet fører til en hysterisk morsom seanse der « suksessen » til Lena ( Gjermundsen Broch ) viser seg å være en rolle som Baktus på turné i Finnmark . 
Eivind ( Totland ) er på sin side en svært vellykket forfatter . 
Mispasset mellom karrieresituasjonene til de to utvikler seg etter hvert også til en kløft i samlivet . 
« The Last 5 Years » er både dristig og originalt fortalt . 
Hun starter sin fortelling mot slutten av forholdet og går bakover i tid - han går den motsatte veien . 
Dette grepet blir aldri helt forløst , ettersom Lenas tanker og følelser ved bruddet kommer helt først i forestillingen og fortrenges litt for fort til fordel for Eivinds brå suksess . 
Publikum rekker knapt å fordøye enkelthistoriene når de fortelles motsatt i tid , langt mindre å henge med rundt spørsmålet når hvem er hvor i forholdet - det krever iallfall uvanlig mye av publikum å følge med ! 
Scenedekoren er iallfall så nøktern som den bør være for ikke å ta fokus vekk fra handlingen ; her er ingen flashy musikalkostymer , farvespill eller gispende scenografiske grep . 
Og musikken fungerer utmerket . 
Stykket er krevende også . 
Her fortelles historien med sangtekster , og den eneste gangen det faktisk er interaksjon mellom de to aktørene er selve bryllupet . 
Da er vi selvfølgelig midtveis , og den gjensidige lykken er total - for aldri å komme tilbake . 
Heine Totland og Heidi Gjermundsen Broch gjør begge en formidabel sanginnsats . 
Selve musikken er aldri oppsiktsvekkende i og for seg , den er nær beslektet med mer tradisjonelle musikaler , men den drives effektivt fremover av gode melodilinjer som stadig vender tilbake . 
Det er Gjermundsen Broch som har fått mest å spille på . 
Heine Totland gjør en utmerket figur både i fest og fortvilelse , men Heidi Gjermundsen Broch blander gjerne lengsel , sårhet , sinne og desperasjon omtrent i samme åndedrag . 
Det klarer bare store skuespillere . 
Teater : 
Velfungerende Waits i Stavanger 
Å bevare det stygge i alt det vakre , er en hovedsak i « The Black Rider » . 
Rogaland Teater lykkes langt på vei . 
« The Black Rider » må etter hvert kunne kalles et nyklassisk stykke musikkteater . 
Tom Waits står for musikk og tekster - « fra bunnen av en whiskeyflaske » , skal vi tro teksten , William S. Burroughs har tekster fra « en sky av kokain » . 
Mens teaterguruen Robert Wilson har sine foretaksomme fingre i stykkets opprinnelse . 
Det er et klassisk Faust-tema ; Den hjelpeløse som blir mester gjennom å selge sin sjel til Djevelen . 
Tysk folkeeventyr ligger bak : 
En bygutt må bli mesterskytter for å vinne sin elskede , som lever blant sine i skogen . 
En mystisk oppdukkende , The Black Rider himself , ankommer i passelig tid i sin Mercedes . 
Og så er vi i gang . 
Hvor alvorlig skal man ta det ? 
Akkurat så alvorlig man vil , selvsagt . 
Og når Rogaland teater lar ei bikkje bedagelig knaske sine hundekjeks til solo-innledning , mer enn aner vi jo at dette er på seriøs spas . 
Det blir det . 
Formen er stilisert , nesten tegneserieaktig , musikken en frihengende i en knirkende kran , sangerne glemmer aldri komponistens tåkelur & fylle-røst , uten at det blir maniert . 
Faktisk . 
Den lokale tilpasninger er liten og god . 
Språklig må det bli et sammensurium , stykkets copyright-forutsetning er engelsk originaltekster . 
Så blir det engelsk , rogalandsk , litt polsk og litt djevelsk i en ganske så ramlende musikalsk blanding . 
Og man greier nesten helt til mål å bevare den skranglete poesi . 
( Hadde man bare ørlite tidligere sluppet hangen til whiskey-væte og kokain-sky ! 
) Og , dertil : 
Midt i et solid og hardtarbeidende ensemble en ny , ganske ung mann , som med glitrende stemme , manisk mimikk og djevelsk god timing helt åpenbart kommer til å bli nytt gull i scene-Norge : 
Kristian Berg Jåtten heter han . 
Det er bare å merke seg navnet ! 
RETTELSE : 
Tidligere ble det brukt feil navn på skuespilleren som er avbildet og nevnt til slutt i anmeldelsen . 
Det sto opprinnelig at det gjaldt Roar Kjølv Jenssen , men riktig navn er Kristian Berg Jåtten . 
Showanmeldelse : 
Sound of Dizzie i Tønsberg TØNSBERG ( VG ) 
Norges største showgruppe , Dizzie Tunes , får all harmonisk ære i « Memories of Music » . 
Men showet kunne lett vært bedre . 
Dizzie Tunes fra Porsgrunn og Skien holdt på i smått utrolig 42 år fram til 2001 , og utviklet seg fra et ungdommelig danseband til etter hvert slepne plateartister og revyfolk med en utrolig musikalsk spennvidde og til dels temmelig kontroversielt musikalsk nybrottsarbeid i grensen mellom fantasirikt ulike musikksjangre . 
Selvfølgelig er de all ære verd – og mer enn én minneforestilling ! 
MEMORIES OF MUSIC - en musikalsk hyllest til Dizzie Tunes Akkurat denne forestillingen er mer enn noe en oppvisning av vokalgruppen Cheezy Keys – så å si med Hilde Lyrån og Tor Erik Gunstrøm som gjesteartister . 
Cheezy-gutta er virkelig dyktige og har selvfølgelig forelsket seg hemningsløst i Dizzie Tunes " ' " meget avanserte vokalklanger ; her går det i dur og moll og over alle noner og barrer og dimmer og septer cisser eller hva det nå heter – med driv og majeur og synkoper og greier – uten at Dizzies uforkliknelige arrangør , Øyvind Klingberg er nevnt annet enn som medlem i gruppen i programmet . 
Vel sto mange foran Klingberg , men det var han som skapte Dizzie-sounden . 
Nå vel : 
« Memories of Music » er utvilsom swingende musikalsk nostalgi ! 
Det finnes knapt et menneske i Norge over 45 år som ikke har et forhold til denne musikken , på en eller annen måte . 
De noe yngre må til gjengjeld klare seg med artisteri og ærefrykt ; noe helt selvstendig og sammenhengende historie er nemlig ikke lett å få øye på . 
Dette er et show for gamlegutta – for deres gamle fanskare . 
Og den er stor , stor nok i massevis for atskillig show . 
Samtidig blir man en smule melankolsk over hva som hadde vært mulig å lage ut av det samlede stoffet : 
En bindende idé , et djervere grep om hele Dizzie Tunes lange karriere , en odysse gjennom tidene og stilene og medspillerne og alt dette som aldri virkelig blir godt nok utnyttet i denne sammenhengen . 
Jøss , for en fengslende historie det kunne vært ! 
Nå får vi stort sett klare oss med « Chat Noir-Dizzie Tunes » . 
Og det er fine greier ; bevares ! 
Tor Erik Gunstrøm , Dizzies original , sørgmodige og alltid feilbarlige klovn , er den eneste fra originalgruppen på scenen . 
Hans Elvis-drakt er større og mer subbete enn noen gang , slipset uendelig langt , han klovnerier er fortsatt pengene verd ; ingen timer sine scenesnublerier som han ! 
Og han elskes for akkurat det han er og det han gjør . 
Meget fortjent . 
Alt i alt : 
En gyllen aften for fansen . 
Men som show betraktet : 
Mer begrenset enn det kunne vært . 
JON SELÅS 
Fin-fint og originalt GRIMSTAD ( VG ) 
Cecilie Steinmann Næss og Jon Niklas Rønning passer hverandre som stekt makrell og rabarbrasuppe en solbeskint Sørlands-kveld : 
Sommerens « Drømmeshow » i Grimstad er glimrende ! 
De er slett ikke alene ; sammen med pianomann Ole Morten Aagenæs utgjør de en sommetrio . 
Mens to strykere og en bassist fyller ut i bakgrunnen . 
Men det er og blir « Cess » og Rønnings show - helt uunngåelig . 
Begge er rutinerte lagspillere med andre artister . 
Så det er ikke uten videre gitt at de hadde passet hverandre . 
Men de gjør de , altså : 
Klovnen og kraftpakken Cess med sitt fysiske og verbale fyrverkeri og den langt mer tilbakelente Rønning - som til gjengjeld ikke bare behersker formidlingens nådegave , men i tillegg har et følelsesregister som ytterst få andre i norsk showbiz . 
Han kan slippe seg løs - men han kan også se gravalvoret midt i hvitøyet , uten at det på noe vis blir kleint . 
Sommershow har ikke sjeldent et visst preg av å være sammenrasket . 
Ikke dette ! 
Tilpasningen til Apotekeraardens bakhage - under sitt vide seiltak - er krevende . 
Artistene er så å si oppå sitt publikum . 
Og akustikken er ikke alltid gavmild . 
Intimiteten kan bli påtrengende . 
Men denne gangen fungerer showet i et tilnærmet perfekt kammer-format ; stort nok , lite nok , men først og fremst solid kvalitetsbevisst på et fint nasjonalt nivå - dog lokalt rotfestet . 
Dette er altså et show som tar sin oppgave ytterst alvorlig . 
Ikke bare er tekstene befriende nyskrevet , også mye av musikken er komponert for denne forestillingen av muntre tonsettere om revyens egne Rønning og Aaenæs - samt Trond Hanssen . 
Hva har vi så ? 
Jo : 
Drømmer . 
I de fleste former og fasonger . 
Men også revy-spit av forsvarlig giftig sort , som når Rønning tar for seg vaksinemotstander Sølje Bergmann på ytterst perfid lyrisk , vis . Hans vakkert presise pappa-meditasjon i « Er jeg framme nå ? » kaller til gjengjeld på en ekte tåre eller to . 
Cess har mye av en stand-upper i seg , og gir et par akter med det . 
Når hun snakker om sine egne drømmer , blir hun bedre og bedre jo nærmere hun kommer sitt eget underliv . 
Og hun drar denne gangen « jødekortet » så definitivt og ettertrykkelig , at ørlite politisk korrekthet må viljenedkjempes i løpet av hennes « En liten jøde i lave sko » . 
Bravo , bravo , bravo ! 
Og mens Aagenæs spiller tangenter og indisk tabla ( på bånd , da ) , og to fioliner og en stødig bass komper det hele , får man en gjennomført , uspjåkete og no-nonsens-kveld i den sørlandske sommersolen . 
Og det er jo akkurat det man kan drømme om ! 
JON SELÅS 
Teateranmeldelse : 
Sanselig tankevekker om krig BERGEN ( VG ) 
En nøye konstruert scenisk happening bombarderer oss med det ubehagelige faktum ; volden sitter i blodet på oss alle . 
Med « DUB Leviathan ! » har den kreative og alltid politisk bevisste scenemaker Tore Vagn Lid skapt en forestilling der han nok en gang pløyer ned i samfunnets dystre perspektiver . 
Han har en stil som er visuell , pågående og påståelig . 
Musikk , filmsnutter , voice-over , aktørene på scenen - det samlede « spill » appellerer vekselsvis til sanser og intellekt . 
Festspillene i Bergen « DUB Leviathan ! 
» Samlet sett fungerer ikke alt like bra . 
Noen av de sceniske repetisjonene fungerer som en hissig pulserende påminnelse om hvor dyp naturtilstanden av vold er , mens andre ganger sitter man igjen med følelsene av å få budskapet i overkant inn med teskjeer . 
Prosjektet er tredelt - som et album ; « Alles krig » , « Mot » og « Alle » . 
Under festspillpremieren torsdag kveld , ble de to første vist . 
Begrepet « Alles krig mot alle » er blant annet kjent fra den britiske filosof Thomas Hobbs ( 1600-tallet ) og hans verk « Leviathan » . 
Der påpekes blant annet hvordan menneskets ønske om å overleve kommer i konflikt med knapphet på goder og ressurser . 
Dette vil føre til alles krig mot alle . 
Selvoppholdelsesdrift og frykt preger da også Vagn Lids « Alles krig » . 
Symbolsk nok har han tre barn i sentrum , naturlig og overbevisende spilt av Henrikke Meidell , Selma Indine Strønen Damm og Didrik Strønen Damm . 
Deres barnlige nærvær og uskyld poengterer kontrasten til brutal ytre og indre voldsutøvelser . 
I enkelte situasjoner kjennes ubehaget farlig nært . 
Forestillingens andre del , « Mot » , dreier seg mer om begrepet unntakstilstand , med utgangspunktet i bibelske offer - også de kombinert med vold . 
Fokuset er på Judas som begår det ultimate offer , som skal endre verdenshistorien . 
Derfra trekkes inn situasjoner som krever etiske valg i pressede situasjoner . 
En simulert flykapring gir denne delen av forestillingen et skremmende perspektiv . 
Musikken er et vesentlig element , DUB dreier seg om remixing , og her remixes både musikk , bilder og handling . 
Bass og trommer gir rytmisk nerve og høy puls i en oppsetning som til tross for sine sprik er en sanselig tankevekker . 
Teateranmeldelse : 
« 1880 - Amerika » Lei av tam og politisk korrekt integrasjonsdebatt ? 
Statsteatret sier det med lutefisk ! 
Statsteatret er en gruppe erfarne skuespillere som med sitt ti-årige prosjekt « Norge 1066 - 2066 » har satt seg fore å skrive fortellingen om Norge på nytt , kunstnerisk ledet av regissøren Yngve Sundvor . 
Den femte forestillingen er kalt « 1880 - Amerika » , og handler - sånn ytre sett - om en norsk immigrantfamilie i Chicago mot slutten av 1800-tallet , hvis levebrød er lutefiskproduksjon . 
1880 - AMERIKA 
Amerika er et skummelt land for en familie som holder alt som er norsk dyrt og hellig . 
Mens Amerika er den store skjøgen ; lokkende , livsfarlig , nyrik og bedritent på alle vis . 
Det går i det hele tatt ca . 
20 minutter før man for alvor oppdager hva dette egentlig handler om : 
En meget « omvendt » integrasjonshistorie , der det er norske nordmenn fra Norge , med all sin tro , ære og tilhørighet vil holde på sitt eget , og bare det - i et fremmed land . 
Det er frekt , grovkornet og ganske tragisk under komediens håndfaste form . 
Og faktisk temmelig så befriende , når sant skal sies . 
Det bringer kanskje ikke så utrolig mye nytt . 
Men det er forbløffende virkningsfullt å se den suverene overbevisning om egen kulturelle overlegenhet og lukkethet med urnorske emigrantøyne , når det handler om ting som matvaner , arrangert ekteskap , minnenes tvangstrøyer , økonomisk hegemoni , familiens overhøyhet , egen religions urørlige fortreffelighet . 
De fire skuespillerne skvetter ut og inn av ulike roller , til ulike tider og i forskjellige funksjoner . 
I kortere perioder kan det være vanskelig å finne ut av hvem , hva og hvor . 
Men uansett jobbes det kolossalt mot en nokså tragisk og ensom slutt , der man kanskje ikke er blitt allverdens mye klokere . 
Men ikke uvesentlig mye mer lettet over at det går an å være så fruktbart respektløs overfor et tema som i samfunnsdebatten av og til føles totalt lammet av skyttergravskrig og begrepslammelse . 
Lutefiskens pris ! 
JON SELÅS 
Teateranmeldelse : 
« Grevlingens time » Smått vaklende rammer rundt et råsterkt personlig stykke bekjennende hybrid-teater . 
Skuespilleren Finn Schau graver dypt i sitt eget liv i forestillingen « Grevlingens time » . 
Ytre sett handler det om hans far , kommandør Øyvind Schau ; marinemann , høyt dekorert krigshelt og i noen år meget sentralt plassert i den mest dramatiske politiske og militære historien i Norge . 
Men den indre kjerne er Finn selv . 
GREVLINGENS TIME 
- OM FINN OG FAR Øyvind Schau døde i 2005 . 
« Grevlingens time » starter med sønnens , skuespillerens , avskjedstale til sin far . 
Det faren aldri fikk vite , var at sønnen visste mer om sitt opphav enn han kunne tro : 
Finn hadde nemlig allerede som 14-åring funnet hans dagbok fra krigens dager . 
Og der fantes tilgang til et annet , levende ungt menneske , enn den ofte fraværende og nokså tause offiseren , som nok aldri i stor grad var i stand til meddelende verbal omsorg og kjærlighet . 
Finn Schau er blitt 67 . 
Og årene – om ikke annet – gjør jo unektelig dette med oss at vi spør oss selv om hvem er vi selv blitt , hvorfor er vi hva vi er , hvorfor er vi den vi er . 
Nedslående nok ( vil noen hevde ) blir man i alle fall klar over at man aldri er helt enestående . 
Vi ligner på hverandre . 
Og man kan kjenne på et hav av følelser – fra forakt til dyp kjærlighet – nettopp overfor den ( eller de ) aller nærmeste , fordi vi aldri kommer forbi at de har vært med på å forme oss . 
Med årene blir kanskje forakten forvandlet til overbærenhet og kjærligheten til ettertanke og takknemlighet . 
Tross alt . 
Finn Schau er dypt personlig og utleverende i denne forestillingen . 
Han viker ikke unna noen av eget livs lavpunkter og svakheter . 
Og noen paralleller mellom sjøoffiseren og skuespilleren er snedig og tankevekkende trukket i en forestilling som bruker mange fortellerteknikker : 
Meta-elementer , bekjennelser , allegorier , litt sang , noe dokumentarfilm , radio , symbolisme , litt dukketeater . 
Ikke alt fungerer like godt ; man får en bestemt følelse av at dette er teater på leting , mer enn fremme ved en konkluderende form . 
Som gripende , personlig fortelling , er det imidlertid gjennomført med et helt og fullt og varmt undrende hjerte . 
JON SELÅS 
Teateranmeldelse : 
Saftig sosialrealisme STAVANGER ( VG ) 
Det svinger beskt av denne frodige , men noe høylydte familiefortellingen . 
Familieliv kan som kjent være farlige greier ; stappfullt av fortielser , skjulte agendaer og hemmeligheter , i tillegg til overlevelses-instinkt krydret med kjærlighet . 
Alt dette er med i Tore Renbergs komedie om en familie som lever i en av Norges rikeste byer ( Stavanger ) . 
Deres dagligliv er imidlertid flere bydeler unna olje-adelens velstand . 
ROGALAND TEATER 
Renberg har selv satt det hele i scene , med et velopplagt team av skuespillere rundt seg . 
Han treffer med replikker og karakterer . 
Det er situasjonskomikk med saftige verbale gift-piler , men også ømme blikk og såre observasjoner . 
Ikke det at hverken form eller innhold er spesielt nytenkende ; familien har vært dramatikeres største inspirasjon til alle tider , men Renberg dyrker nyanser og detaljer slik at karakterene blir særdeles gjenkjennbare personligheter . 
Nerven i stykket synliggjøres først i siste del , og før det har regissør Renberg latt det bli litt mye karikaturaktig leven på scenen . 
Kort fortalt handler det om et ektepar i 40-årene , mannens mor som mor i samme hus ( som hun eier ) , en metal-frelst sønn på 20 , og hans yoga-kjæreste på samme alder . 
Nervene er noe frynsede både hos den ene og den andre , men familiens struktur settes virkelig på prøve da familievennen Geggi kommer på besøk etter to års ufrivillig opphold i fengsel . 
Teamet på scenen spiller ut alle fasetter i et familiært mini-helvete . 
Gretelill 
Tangen er en verbal gift-pille av en svigermor , Marianne Holter er « offeret » og hakker videre på ektemannen som tusler rundt uten å bli sett - i alle fall ikke hørt - av noen . 
Hans trøst er safarikjeks og jobben som trykker av logoer og slagord på kopper , kar og T-skjorter . 
I Marko Kanic skikkelse er han en sjel du kjenner kraftig medynk for , der han tusler rundt i en T-skjorte med den symbolske påskrift « Vi trykker dine drømmer » . 
Legg til Magnus Rostad som klassisk eksempel på metal-digger og Ingrid Rusten som naiv , søkende yoga-frik , og Espen Hana som intens , skamløs sjarmerende i rollen som den rølpet « løgne løgnaren » Geggi , så har du en ramme som innbyr til saftig og slagferdig sosialrealisme . 
Det er sist nevnte som trigger den skjøre familiefreden , han er katalysatoren som får trykk-kokeren til å boble over . 
I kjølvannet av det åpenbares mye sårbarhet , men også ømhet . 
Midt i alt det barske og komiske , er det en solid porsjon varme i Tore Renbergs familiedrama . 
Teateranmeldelse : 
Barokk humor 
En ellevill sjangerblanding gjør en gammel opera til absurd komikk . 
Henry Purcells korte opera « Dido og Aeneas » ble uroppført i 1689 ved en pikeskole i London . 
Veien til det noe mer folkelige Torshovteatret er lang . 
For teamet som har utgjort det siste årets Musikklab ved dette herlige teatret , er imidlertid ingen musikalsk sjanger til hinder for å bedrive kreativ musikalsk forskning . 
Resultatet er en forestilling med påfunn og viltre sprang , men der man likevel sitter igjen med et inntrykk av at man er mer imponert over skuespillernes evne til å leke med sjangeren , enn at innholdet egentlig har så mye å si . 
Sammen med regissør Sigrid Strøm Reibo har Musikklab-gjengen tatt utgangspunkt i det opprinnelige ; utkledd som jenter i skoleuniformer står de keitete foran publikum og forklarer hva operaen handler om . 
Det er opera de synger , men det fremføres på teatrets premisser med humoren som grunnpilar . 
Og humor har vært dette laboratoriets styrke fra første stund , kanskje særlig i Ole-Ivars musikalen og i stumfilmkomedien « En folkefiende » . 
Veldig kort fortalt handler det hele om følgende : 
Dido er dronning i Karthago , Aeneas er romersk soldat . 
Den store kjærligheten oppstår , men Aeneas blir lurt i stry av noen ondsinnede hekser . 
Og alt ender fryktelig trist . 
Det synges på engelsk , og hva som blir sagt er ikke alltid lett å skjønne . 
Men ved hjelp av tydelige gestikulasjoner , får vi med oss essensen . 
Henry Purcells musikk innbyr ikke til publikumsfrieri på linje med foregående forestillinger . 
Den inneholder lite av det folk flest kjenner som « operasvisker » . 
Derfor kreves det en skuespiller-innsats som gjør at fokuset er på det sceniske uttrykk . 
Det er godt ivaretatt av både skuespillere , dansere og musikerne . 
De skifter sømløst mellom det å være skole-elever som spiller i operaen , og det å være personene i operaen . 
Elskovsakten mellom Ågot Sendstad og Christian Skolmen som Dido og Aeneas er en orgie i humoristisk sprell , Bernhard Arnø er fornøyelig keitete som fortellerperson mellom operaens akter , Lena Kristin Ellingsen synger nydelig sensuelt i sine ulike roller , og danserne fra Nasjonalballetten overbeviser . 
Det er morsomt , uten tvil . 
Men mer som en del av et muntert eksperiment , enn som en forestilling som berører . 
BORGHILD MAALAND 
Teateranmeldelse : 
En skammens historie 
En mørk side av norsk nær historie belyses i Gjertrud Jynges « Frå landevegen » . 
Med utgangspunkt i sin egen tippoldefar som startet omstreifermisjonen i Norge i 1897 , setter hun videre fokus på den til dels rystende behandling av taterne helt fram til 1980-tallet . 
DET NORSKE TEATRET 
Forestillingen favner fra den sterkt idealistiske presten Jakob Walnum , via norske myndigheters skammelige behandling av tatere , musikalske glimt som speiler taternes smerte og sorg , til Jynges egen undring og til en viss grad skamfølelse . 
Samlet sett blir det noe sprikende , men skuespilleren beveger seg varsomt mellom sterke følelser og nøktern fortellerteknikk . 
Det hele begynte med at Jynge leter tilbake i sine egen familierøtter . 
Farmoren hennes var alltid stolt av Jynges tipp-oldefar , presten Jakob Walnum ; en kar med St.Olavs orden på brystet og støtte fra både konge og regjering . 
De fleste av oss ville være fornøyd med et slikt slektsledd i rekken . 
Men Walnum viser seg å være en mann med et kall som kan minne om fanatikeren Brand hos Ibsen . 
Walnums kall var å bekjempe omstreifervesenet ; å få taterne til å være bofaste , til å ha faste jobber . 
Han fikk grunnlagt arbeidsleire og barnehjem . 
Helst skulle de aller minste barna tidlig interneres , slik at ikke « omstreifertrangen » skulle utvikles . 
Jynge gir et fasettert bilde av sin tippoldefar . 
Han brenner og gløder for sin sak , kan i blant virke ganske så sympatisk , men er så klokkeklar i sin tro på at det han gjør er rett , at det grenser til stormannsgalskap . 
Både hans holdninger og den gjengse oppfatning i mellomkrigstiden er ting vi i dag hoderystende observerer , men det var for eksempel i følge norsk lov tillatt å tvangs-sterilisere tatere i perioden 1934 - 1977 . 
Jynges forestilling er full av opplysninger , tall og fakta ; det er en lærerik historietime om et dystert kapittel i norsk historie . 
Kontrasten til det faktaorienterte er fine følelsesladde sanger fra romanifolkets historie . 
Men ved å omfatte så store deler av taternes kår , sett fra både deres og Jynges egen families synspunkt , gis det litt lite rom til å dvele ved enkelt-hendelser og opplysninger . 
« Frå landevegen » gir innblikk og ettertanke . 
Den viser med all tydelighet vår lite flatterende behandling av minoriteter , og vil forhåpentligvis gi grunnlag for å reflektere over hvordan dagens tilstand egentlig er . 
Teateranmeldelse : 
Lykken er - Melodi Grand Prix ! 
En vibrerende vårflom av Melodi Grand Prix historie bølger seg nå fram i Oslo sentrum . 
Det er underholdende , morsomt , nostalgisk og litt masete gjentagende , for så vidt helt i stil med det sirkus nordmenn både elsker og hater ; Grand Prix , Melodi Grand Prix , Eurovision Song Contest - heretter kalt MGP . 
Regissør Åsleik Engmark har tatt for seg det som finnes av strofer , klisjéer og hverdagslige betraktninger ( f.eks. « lykken er ditt og datt » ) i norsk MGP-historie gjennom 55 år . 
« Lenge leve livet » Med gode hjelpere , som manusforfatter Askild Hagen og komponist Jon Rørmark har han snekret sammen et konsept der tekst og musikk flyter sammen til en fortelling som skrudd som en MGP-låt . 
Og alt er satt sammen av et vell av eksisterende norske MGP-låter . 
Oppsetningen oser av detalj-arbeide , både tekstlig , musikalsk og scenografisk . 
I en fiktiv MGP-verden der pastellfargene dominerer , de fysiske uttrykk er overdådige og der hjerte , smerte og sjalusi fremføres med lidenskap i hver stavelse , befinner seg et ensemble som tar denne florletter underholdningen på alvor . 
Det medfører en god serie riktig muntre varianter av velkjente låter . 
Men dette egentlig ganske så imponerende konsept kunne vært strammet inn . 
Jo da , det er artig med en del gjentagelser av de velkjente frasene i norsk MGP-historie , men selv gode repriser kan gi tomgangseffekt . 
I sær kombinert med scenedører som åpnes og lukkes i hurtig-takt . 
Det er likevel flust av detaljer som innbyr til gapskratt , enkelte tekster får nærmest en helt ny dramatisk vri når den fremføres i en totalt annen setting enn den opprinnelige . 
Det gjelder både forestillingens « Optimist » , en forrykende Helle Haugen som en noe forkledd variant av Åse Kleveland , Anders Hatlo som småkåt Brandenburger Tor , Birgitte Victoria Svendsen som en fyrrig « Mrs. Thompson » og den energiske duoen Petter Vermeli og Ingvild Holthe Bygdnes som det unge paret hele denne absurd muntre historien kretser rundt . 
Dette er en vår-gave til folk som har et forhold til MGP , det være seg ekte lidenskapelig eller av mer munter distansert karakter . 
Det er mange låter du garantert vil gjenkjenne . 
For å si det sånn : 
Alle mine tankar er Småting , men Lykken er Samid Ædnan og Fairytale , så Lenge leve livet ! 
Ok ; Intet er nytt under solen , men La det swinge på Café Le Swing ! 
Teateranmeldelse : 
Lamme-snadder 
De er helt til å spise opp , de to søte små lammene Kjell-Aksel og Iselin . 
Både som stekt lår og lammeskank ville de vært fortreffelige . 
Men best er de likevel med eller uten ull på Riksteatrets scene i den fargerike , sjarmerende lille forestillingen « Kjell-Aksel rocker » . 
« Kjell-Aksel rocker » Dette er en forestilling for småfolk ned mot smokkestadiet , og den fungerer ypperlig som en munter musikalsk opplevelse ; en fortelling som appellerer i løpet av de drøye 30 minuttene forestillingen varer . 
At resultatet er godt , er ikke direkte overraskende . 
Kvaliteten er synlig i alle ledd , fra Cecilie Engers tekst , Stein Winges regi , musikerne og ikke minst dukkeførerne Stoesen og Wiulsrød . 
Stoesen er drivkraften bak forestillingen og har skapt noen herlige lam og høner som bebor en bakgård i Oslo . 
Sammen med Wiulsrød puster hun liv i Kjell-Aksel og hans store flamme Iselin , og gjør dem til to skapninger som med dans , mimikk og stemme blir to små personligheter som garantert fascinerer publikum ; også de som er langt forbi smokkestadiet . 
Kort fortalt handler det om det langhårede lammet Kjell-Aksel som har rockebandet « Animal Farm » med kompisene Arild ( en katt ) og Matros ( en kalv ) . 
De to sistnevnte er ikke dukker , men de høyst levende og velspillende musikerne Jørun Bøgeberg og Rolf Skoglund . 
Kjell-Aksels energiske mor krever imidlertid at hennes rocka sønn skal klippe av seg alt håret . 
Ulla skal gis bort til sjefen i bakgården , den noe strenge , men ensomme fru Fredriksen . 
Hun må blidgjøres etter at Kjell-Aksel har jaget hønene hennes . 
Kjell-Aksel gruer seg fælt til dette , ikke minst fordi han er redd for at Iselin ikke vil være like glad i ham – uten gull . 
Her er en dose av ungdommelig opprørstrang og undring over hvordan man oppfattes av andre . 
Er utseende det viktigste , eller ser man at det kan være gull selv uten ull . 
Det er de enkle , men likevel vesentlige ting som ligger under i denne smilende vesle forestillingen . 
Besk toddy – « Sweeney Todd » OSLO : 
Det ruller hoder på Det Norske Teatret igjen i vår . 
Men ikke mange nok . 
Og ikke blodig nok . 
Og for å si det med en gang ; « Sweeney Todd » er solid , men likevel et godt stykke unna sin groteske forgjenger . 
Det skyldes blant annet effektene som både er nedtonet og enklere enn sist , men det skyldes nok først og fremst at « Sweeney Todd » er ekstrem vanskelig teaterkunst . 
Jeg kaller det teater , for det blir feil å kalle dette stykket - og Stephen Sondheims musikk - for lettbeint musikalartisteri . 
Balladen om en heks – « Anne Pedersdotter » BERGEN : 
Historien om Anne Pedersdotters vei til heksebålet er en forunderlig velturnert middelalderballade . 
For i det helt vesentlige er « Anne Pedersdotter » simpelthen saftig , fargesterk og velmodulert historiefortelling . 
Drabelige greier ; svulstig , full av geberder , begripelig erotikk og grim uhygge . 
Det er en middelaldersk ballade i fri utfoldelse ; folkloristisk , ful og fandenivoldsk . 
Det kunne blitt virkelig naivt og traurig . 
Men balanseres hårfint inn av en velfungerende helhet av skuespillere som behersker skillet mellom melodrama og karikatur , « middelaldersk » musikk av dyktige musikere delvis på tradisjonsinstrumenter , lysdesign som nesten umerkelig holder flammene ved like under hele stykket , en scenografi som står støtt . 
Dødsdans på bristepunktet – « Fugletribunalet » OSLO : 
« Fugletribunalet » er en medrivende , eksistensiell kraftprøve for en teaterscene . 
Med et viktig tilleggsspørsmål : 
For dette er Agnes Ravatns roman fra 2013 , dramatisert for teater . 
Roman og scene er to ulike arenaer med ulike krav til formspråk , skal man nå frem til sitt publikum . 
Denne teateroppsettingen er så søkklastet med romanens innhold , at det erhelt på grensen til det scenisk bærbare , særlig helt mot slutten . 
Men det holder ; Det norske teatret presenterer en utmattende god forestilling . 
Ekte musikalglede – « Sound Of Music » TRONDHEIM : 
Og der var Julie Andrews gjenfødt som Silje Lundblad … 
Iallfall etter norske forhold . 
Jeg kan i hvert fall ikke tenke meg en bedre Maria-rolle enn den Lundblad viste på Trøndelag Teater lørdag kveld . 
En gjennomspilt musikal får nytt liv med en så sprudlende hovedrolle ! 
Silje Lundblad er en god og naturlig skuespiller og hun synger kanskje enda bedre . 
Hennes samspill med abbedissen ( Helle Ottesen ) og spesielt sin syv ste-barn gjøres med en spilleglede som smitter over på publikum . 
Lundblad vet åpenbart godt hvor langt man kommer ved å etterstrebe troverdighet i rollene . 
Kåtskap og kall i kapitalismens tid – « Skylight » OSLO : 
Kan kjærlighet og kåtskap overleve jakten på meningen med livet ? 
Det er det ytterst kompliserte spørsmål på Nationaltheateret for tiden . 
Det er åpenbart ingen fremtid for Tom og Kyra ; kulturforskjellene og tilnærmingen til hva som er viktig i livet , er for stor . 
Men : 
Stykkets dramatiske og følelsesmessige kjerne er at det uansett fremdeles skal være kåtskap og ( nesten ) ustyrlig tiltrekning mellom de to . 
Akkurat dette premisset blir ikke godt nok oppfylt ; tiltrekningen er ikke sanselig nok til å begripes fullt ut . 
Da blir heller ikke sorgen stor nok . 
Og stykkets utvilsomt politiske sider tenderer også mot mer påståtte ideer , enn sterkt følt livsfaring . 
« Skylight » er fortsatt et stykke med iboende sprengkraft og potensiell storhet . 
Nationaltheatret er i nærheten av dette denne gangen . 
Magisk opplevelse – « Morgon og kveld » OSLO : 
Anne Marit Jacobsens formidling av Jon Fosses poetiske kraft har magiske krefter . 
Noen ganger skapes øyeblikk av stor kunst gjennom små virkemidler . 
Som i denne nydelige , medrivende forestillingen om selve livet ; om fødsel og død . 
Virkemidlene er i dette tilfellet Jon Fosses undrende , vare og nakne tekst , samt Anne Marit Jacobsens levende , varme og nyanserike evne til å formidle teksten . 
Så enkelt - så nært . 
Musikalanmeldelse : 
Ekte musikalglede TRONDHEIM ( VG ) 
Og der var Julie Andrews gjenfødt som Silje Lundblad … 
Iallfall etter norske forhold . 
Jeg kan i hvert fall ikke tenke meg en bedre Maria-rolle enn den Lundblad viste på Trøndelag Teater lørdag kveld . 
En gjennomspilt musikal får nytt liv med en så sprudlende hovedrolle ! 
Silje Lundblad er en god og naturlig skuespiller og hun synger kanskje enda bedre . 
Hennes samspill med abbedissen ( Helle Ottesen ) og spesielt sin syv ste-barn gjøres med en spilleglede som smitter over på publikum . 
Lundblad vet åpenbart godt hvor langt man kommer ved å etterstrebe troverdighet i rollene . 
Det smitter dessuten temmelig kjapt over på kaptein von Trapp ( Øyvind Brandtzæg ) også . 
Han får vist forsvinnende lite kaderdisiplin på ungene før han blir sjarmert i senk av Maria … 
Men så er det da også nødvendig å ha muligheten til å sprute liv inn i en klassiker som « Sound Of Music » , ikke minst når forestillingen er så tro mot originalen som det er mulig å komme . 
Men ofte er det enkle det beste . 
Og det er en slitesterk - og sann - historie som presenteres med både fremdrift og på en måte som gjør at hele familien forstår den . 
Den politiske bakgrunnen for stykket er også fint balansert ; den blir aldri fortrengt til skyggene , men får heller aldri en dominerende plass . 
Ideelt sett kunne denne utgaven av « Sound Of Music » vært kortet ned litt , men i den enkle scenografien er det scener som uansett skiller seg sterkt ut fra andre . 
Helheten som nonnekoret skaper fra begynnelse til slutt er forestillingens største pre - det skader heller ikke at koret er så vokalt samkjørte at de faktisk gir det hele en klar , musikalsk ekstradimensjon . 
De syv barna i alderen fem til seksten imponerer voldsomt , det samme gjør Helle Ottesen når hun virkelig får kjørt seg i hymnen « Climb Ev ’ ry Mountain » ( « Se over fjellet » ) - den er eksepsjonelt vanskelig , men Ottesen fullfører godt forbi godkjentstempelet . 
« Sound Of Music » er en musikal som handler om glede - glede ved å leke , glede ved å synge , glede ved å ha det godt med seg selv , spesielt i vanskelige tider . 
Det er et tema som er erke-amerikansk og av den grunn lett kan bli i overkant søtt og overfladisk . 
Likevel er ikke denne utgaven rent sukkertøy for familien , selv om scenografien tar godt vare på overklassekulissene ( inkludert en herlig supersnobb i Max , spilt av Hans Petter Nilsen ) . 
Det er sanglek med mening de kommer til å bedrive på Trøndelag Teater de neste ukene . 
Teateranmeldelse : 
« Fugletribunalet » « Fugletribunalet » er en medrivende , eksistensiell kraftprøve for en teaterscene . 
Med et viktig tilleggsspørsmål : 
Hvor mye kan en scene egentlig tåle ? 
For dette er Agnes Ravatns roman fra 2013 , dramatisert for teater . 
Roman og scene er to ulike arenaer med ulike krav til formspråk , skal man nå frem til sitt publikum . 
Denne teateroppsettingen er så søkklastet med romanens innhold , at det er helt på grensen til det scenisk bærbare , særlig helt mot slutten . 
Men det holder ; Det norske teatret presenterer en utmattende god forestilling . 
Temaene hører til dramatikkens grunnelementer : 
Skyld , skam og soning . 
Allis er noen-og -30 , historiker , TV-kjendis og offentlig ydmyket etter å ha hatt avslørt sex med selveste kringkastingssjefen ; lå hun seg simpelthen til sitt livs berømmelse ? 
Hun lå seg i alle fall til sitt livs nederlag . 
Og i skammens villfarelse søker hun seg en slags huspost hos en merkelig eneboer , med hemmeligheter kanskje større og mørkere enn Allis selv . 
Bare fuglene vet . 
Det blir en spenstig sjangerblanding ut av dette ; delvis bekjennelseslitteratur , delvis ( nesten ) komedie , delvis heimstaddiktning , delvis erotikk , delvis drømspill , delvis thriller , delvis horror . 
Marie Blokhus er modig og perfekt som Allis , Niklas Gundersen en åresprengt mørkets atlet av et mannfolk . 
De spiller , meisler , sloss og kler av seg en meget sammensatt og til slutt nattsvart beretning , som midt mellom flirfull forfengelighet og forferdelige forbannelser likevel gjenskaper noe dypt gjenkjennelig og - faktisk - underholdende . 
Dette er helt et klar « må-se » for alle teaterinteresserte ; oppfinnsom og meningsfull « nordisk noir » - ikke på film , men på scene . 
JON SELÅS 
Teateranmeldelse : 
« Anne Pedersdotter » BERGEN ( VG ) 
Historien om Anne Pedersdotters vei til heksebålet er en forunderlig velturnert middelalderballade . 
Stykket har en mer en 100-årig historie , tett knyttet til Bergen . 
For det var her hun levde , her var hun gift med den bemerkelsesverdige prest , historiker og folkelivsskildrer Absalon Pederssøn Beyer ( 1528 - . 1575 ) , her ble hun brent som heks på bålet i 1590 . 
Bortsett fra noen få hovedpunkter , er det lite i teaterstykket om henne som er biografisk korrekt . 
For det kunne blitt kjedelig teater . 
Men , som med all velfungerende diktning , det er ikke nødvendigvis løgn , heller . 
Og i jakten på tidsånden rett etter reformasjonen i Norge , blir både tro og overtro , religiøs begrunnet maktbruk , redsler og trusler anvendt på måter som vi vet stadig er aktuelle i altfor store deler av verden . 
Likeså med kvinnenes stilling og maktmennenes agerende frykt for selvstendige kvinner og deres krav om egenverd , livsrom og seksualitet . 
Uten på noen måte å gjøre dem ufeilbarlige . 
Likevel er ikke stykkets delvise relevans for vår tid det viktigste . 
For i det helt vesentlige er « Anne Pedersdotter » simpelthen saftig , fargesterk og velmodulert historiefortelling . 
Drabelige greier ; svulstig , full av geberder , begripelig erotikk og grim uhygge . 
Det er en middelaldersk ballade i fri utfoldelse ; folkloristisk , ful og fandenivoldsk . 
Det kunne blitt virkelig naivt og traurig . 
Men balanseres hårfint inn av en velfungerende helhet av skuespillere som behersker skillet mellom melodrama og karikatur , « middelaldersk » musikk av dyktige musikere delvis på tradisjonsinstrumenter , lysdesign som nesten umerkelig holder flammene ved like under hele stykket , en scenografi som står støtt . 
Skulle man innvende noe , må det bli at slutten kommer noe abrupt på . 
Vi vet jo hvordan det ender : 
Trist . 
Og kanskje kvinnens endelikt føles byrdesom , når man først har investert så mye teatral utforskning av det levde liv ? 
Uansett : 
Det ender noe summarisk . 
Sånn sett . 
Men kanskje alt i alt : 
Like greit . 
JON SELÅS 
Anmeldelsen er skrevet etter påsyn av generalprøven fredag . 
Teateranmeldelse : 
Besk toddy Det ruller hoder på Det Norske Teatret igjen i vår . 
Men ikke mange nok . 
Og ikke blodig nok . 
Musikalsk ansvarlig : 
Svenn Erik Kristoffersen 
Med : 
Blant andre Frank Kjosås , Charlotte Frogner , Silya Nymoen , Geir Kvarme , Marieke Wang og Heidi Gjermundsen Broch Av og til må man lure på hvilke interesser og hobbyer regissør og teatersjef Erik Ulfsby sysler med på fritiden , for i det profesjonelle liv er han en lystmorder av rang . 
For halvannet år siden var det små , ondskapsfulle bøllefrø som ble sendt skrattende i døden i « Shockheaded Peter » , mens han nå har tatt for seg den hevnbesatte barbereren Sweeney Todd som til overmål lar ofrene sine havne i kjøttkverna og bli til pai hos partneren Mrs. Lovett . 
Det er faktisk naturlig å sammenligne disse to stykkene , både fordi Ulfsby selv har regien på begge og fordi morbiditeten i begge overgår den lille fantasien vi mennesker har . 
Og for å si det med en gang ; « Sweeney Todd » er solid , men likevel et godt stykke unna sin groteske forgjenger . 
Det skyldes blant annet effektene som både er nedtonet og enklere enn sist , men det skyldes nok først og fremst at « Sweeney Todd » er ekstrem vanskelig teaterkunst . 
Jeg kaller det teater , for det blir feil å kalle dette stykket - og Stephen Sondheims musikk - for lettbeint musikalartisteri . 
Jeg mistenker Erik Ulfsby for å ha tatt det dristige valget å la nettopp musikken være dynamoen denne gangen . 
Dristig fordi « Sweeney Todd » helt mangler de fullendte melodiene - " hit'ene " , om du vil - som de fleste andre musikalsuksesser kan skilte med . 
Her er det sangene som skal understreke dramatikken og progresjonen . 
Med utpreget sans for atonalitet og dissonsans kan det by på store utfordringer for publikum å følge med når aktørene strever seg gjennom sangpartiene . 
Det aller meste står med andre ord på dem - og i dette tilfellet er de hentet fra øverste hylle . 
Derfor må det være lov for en kritiker å sette kniven - barberkniven i dette tilfellet - under strupen på dem i vår bedømmelse . 
Geir Kvarme er en herlig sleip Pirelli , mens Heidi Gjermundsen Broch ikke har fått nok å spille på som Tobias . 
Charlotte Frogner har kanskje den mest krevende rollen , også sangmessig , som den tøsaktige Mrs.Lovett og er den som klarer å flette inn de fleste humoristiske poengene . 
Som det egentlig er overraskende få av . 
Silya Nymoen som forteller og heks fyller rollen sin aller best , men så er hun da også sanger i utgangspunktet . 
Samtidig er det en fryd å se hvor godt hun åpenbart trives på teaterscenen - hun avleverer en solid søknad for en enda større rolle etter dette . 
Frank Kjosås i hovedrollen blir fort stereotyp ; du vet , dette mørke , steinharde , stirrende og stive blikket som vi kjenner så godt fra før , senest i « Kampen om tungtvannet » . 
Effektivt er det , men det bør snart varieres . 
Faktisk blir Kjosås slående lik ungdomsutgaven av Edward Scissorhands , men så er da Tim Burton - som både regisserte denne og filmversjonen av « Sweeney Todd » - trolig et sterkt forbilde for regissør Erik Ulfsby . 
Det tar med andre ord litt tid før karakterene finner sin form , og kanskje finner dette sted allerede i de første forestillingene etter premieren . 
Enn så lenge bør det kanskje være et tankekors at de beste aktørene på scenen under premieren var dukkene som gestaltet barbereren Todds ofre . 
Det var iallfall dukketeater på høyt nivå . 
Teateranmeldelse : 
« Skylight » på Nationaltheatret Kan kjærlighet og kåtskap overleve jakten på meningen med livet ? 
Det er det ytterst kompliserte spørsmål på Nationaltheateret for tiden . 
« Skylight » heter stykket fra 1995 , av engelskmannen David Hare ; en forestilling med to i seg til en slags moderne klassiker , med suksessliv både i London og New York . 
Satt opp også i Oslo for 20 år siden . 
Nå funnet fram igjen - og stadig relevant : 
Den godt voksne restauratøren 
Tom har tidligere har hatt et langt , hemmelig forhold til 20 år yngre Kyra , som levde som et slags medlem av Tom familie . 
Da Toms daværende kone oppdaget forholdet , rømte Kyra . 
Nå er konen død - og tre år etter de sist var sammen , oppsøker Tom sin tidligere elskerinne . 
Komplisert nok . 
Og ytterligere komplisert av at Tom fortsatt baserer livet sitt på penger og makt . 
Mens Kyra så å si har « rømt » fra et tilsynelatende privilegert liv til en idealistisk tilværelse som hardtarbeidende og hardt prøvet lærer for vanskeligstilte elever i Londons røffeste underklassestrøk . 
En slags motsatt klassereise , med andre ord ; som er meningsfull for Kyra og ubegripelig for Tom . 
Teksten er god og meningsfull . 
Og dertil underholdende , særlig fordi Kyra er ukonvensjonell i sine valg og sine prioriteringer . 
Marte Engebrigtsen fyller henne med liv og underliggende forklaringsmodeller , også hjulpet av en uhyre detaljert og sporgivende scenografi . 
Det er åpenbart ingen fremtid for Tom og Kyra ; kulturforskjellene og tilnærmingen til hva som er viktig i livet , er for stor . 
Men : 
Stykkets dramatiske og følelsesmessige kjerne er at det uansett fremdeles skal være kåtskap og ( nesten ) ustyrlig tiltrekning mellom de to . 
Akkurat dette premisset blir ikke godt nok oppfylt ; tiltrekningen er ikke sanselig nok til å begripes fullt ut . 
Da blir heller ikke sorgen stor nok . 
Og stykkets utvilsomt politiske sider tenderer også mot mer påståtte ideer , enn sterkt følt livsfaring . 
« Skylight » er fortsatt et stykke med iboende sprengkraft og potensiell storhet . 
Nationaltheatret er i nærheten av dette denne gangen . 
JON SELÅS 
Teateranmeldelse : 
Fantasifull trollmann fra Oz TROMSØ ( VG ) 
Fra før vet vi at Agnete Johnsen både kan synge og danse . 
Nå vet vi også at hun kan kombinere disse to egenskapene på en musikalscene . 
Premiere : 
« Trollmannen fra Oz » Sted : 
Hålogaland Teater , Tromsø 
I rollene : 
Agnete Johnsen , Anneli Drecker , Per Kristian Fox Trollvik , Marius Lien , Svein Harry S. Hauge , Veslemøy Mørkrid m.fl. 
Regi : 
Jon Tombre Scenografi : 
Lawrence Malstaf Musikk : 
Hans Magnus « Snah » Ryan Mange har sett frem til The Blacksheeps-vokalist Agnete Johnsens scenedebut etter finaleplass i « Stjernekamp » for to år siden og seier i « Skal vi danse » i fjor . 
Karakteren må bli mer enn bestått . 
Egentlig skulle vi ønske at hun både sang og danset mer . 
Rollen som Dorothy i klassiske « Trollmannen fra Oz » gir et mer spenstig spillerom enn hun viste under premieren torsdag kveld , men vi skal heller ikke glemme at det kan ha vært noen nerver ( og forkjølelse ? ) inne i bildet den aller første kvelden . 
Johnsen treffer imidlertid blink med sitt naturlige og jordnære scenevesen . 
Hun har en stille utstråling som avslører et talent også for scene , spesielt når hun er på sitt mest ekte og undrende . 
Da fanger hun oppmerksomheten både til tolvåringen , samt dennes foreldre og besteforeldre i salen . 
Men hun fremstår ikke som stykkets stjerne , selv om hun har hovedrollen . 
Denne utgaven av « » Trollmannen fra Oz » vil ikke bli husket for enkeltprestasjonene , men som en ensemble-seier . 
Hennes bestevenn på scenen er hunden Toto , spilt av Anneli Drecker som altså stort sett krabber på alle fire så lenge stykket pågår . 
Heller ikke her har Hålogaland Teater gjort nok ut av hvilken vokalist de har i stallen . 
Dreckers sangrolle begrenser seg dessverre til ymse samiskklingende mellomstikk og annenstemme til Agnete Johnsen . 
Akkurat den sammensmeltingen er iallfall uendelig vakker i stykkets signaturmelodi , « Over regnbuen » , innledningsvis , men dessverre blir det irriterende nok - nesten provoserende - ikke så mye mer å høre fra stemmene deres sammen . 
Og når vi først er inne på celebre artister som ikke blir nok brukt , så skal du iallfall ikke vente deg en Motorpsycho-opplevelse , selv om Hans Magnus « Snah » Ryan har skrevet musikken . 
Snarere har Snah vært tro mot teatermusikken , men gir oss iallfall noen positive Charlie og sjokoladefabrikken-vibber i første akt som understreker det drømmende og fantasifulle som hele denne historien er gjennomsyret av . 
Og da er vi inne på stykkets genistrek ; scenografien i første akt . 
Den er så full av overrumplende effekter - et oppblåst teppe som illuderer storm , et syttitalls lykter i alle regnbuens farver ( selvfølgelig ) og staver som kastes brått ned fra taket for å skape en skog av valmuer , for å nevne noe - at man som tilskuer glemmer nesten tid og sted . 
Da er det teaterkunst . 
Legg så til fantastiske kostymer og et par ustyrtelig morsomme hekser - både den gode og den onde - og du får en surrealistisk og nær magisk førsteakt med et tempo som gjør at du nesten banner når det blir tyve minutter pause . 
Dessverre faller mye av magien i andre akt . 
Scenografien blir mer stillestående - selve livet forsvinner - og det endelige møtet med trollmannen blir en real nedtur etter den strabasiøse og spennende ferden mot Oz før pausen . 
Ironisk nok er det når svarene blir helt konkrete at denne eventyrlige fantasihistorien ramler litt sammen . 
Kanskje hadde vi lyst til å drømme videre og unngå virkeligheten litt til ? 
I Tromsø er iallfall muligheten der den første timen ! 
Teater : 
Hevnlystne hunntigre 
To gamle fresende hunntigre i rullator-modus ; slik er det når Bjørn Skagestad og Kai Remlov turer fram i « Hushjelpene » . 
NATIONALTHEATRET « Hushjelpene » Av : 
Jean Genet Regi : 
Ragnar Lyth Scenografi : 
Harald Lyth Med : Bjørn Skagestad , Kai Remlov , Magnus Myhr Med all mulig tydelighet , faktisk i overkant tydelig , serverer de sine ramsalte og beske observasjoner over eget hat , misunnelse og sin egen miserable tilværelse . 
Genets tekst er nådeløs men formidler likevel balansen mellom de destruktive ondsinnede krefter og stillferdig resignasjon . 
Den samspilte duoen Skagestad & Remlov formidler dette med fine nyanser der de stabber seg rundt i sin institusjonelle lukkede verden . 
Jean Genets stykke ble en ren skandale da ble ble oppført først gang i Paris i 1947 . 
Forfatteren og dramatikerens beskrivelser av klasseskiller passet dårlig inn hos det franske borgerskap ; et borgerskap den radikale Genet aldri har sjenert seg for å omtale i harselerende vendinger . 
Hushjelpene er inspirert av noen groteske mord utført i 1933 av to søstre . 
Gener ønsket at stykket skulle spilles av menn . 
Opprinnelig dreier det seg om to hushjelper som hundses av sin « Madame » . 
Her er hushjelpene blitt til to eldre damer på en institusjon , som bestyres av en ung « Madame » . 
Gjennom det rettes fokuset på de gamle , slitne , kuede damenes intense motvilje og hat mot ungdommens overlegenhet . 
Danseren Magnus Myhr oser av pågangsmot der han i rollen som Madame svinser og danser rundt med suveren sensuell og sexy attitude . 
Ikke det at man egentlig tror på hennes sjefsrolle , men de fysisk utagerende faktene minner de gamle om absolutt alt de ikke har selv . 
Kontrasten er grell , noe som manifesteres i de gamles ørsmå bevegelser og sylskarpe spottende blikk . 
« Vår fiasko er hennes triumf » , sier de to som kveles av hennes parfymerte lykke . 
Deres egen moral forvitres og mens de selv spiller sitt eget lille sadistiske « skuespill » om sin overordnede , pønskes ut plottet om hennes død . 
Det thriller-aktige kammerspill som foregår mellom Remlov og Skagestads gamle damer er velspilt , til tross for at det i blant er for insisterende . 
Den samkjørte duoen evner å formidle Genets beske observasjoner og presise beskrivelser av hvordan samfunnets underdogs tæres av bitterheten mot den eller de som er over dem på en rangstige . 
Teater : 
National prompefest Promp og krutt skaper festlig salutt . 
Det skjer under gullbuen på Nationaltheatret , der Doktor Proktors lekne verden er gjenskapt . 
NATIONALTHEATRET « Doktor Proktors prompepulver » Av : 
Jo Nesbø Regi : 
Kjersti Elvik Scenografi : 
Stephan Wenger Med : 
Kim Haugen , Lars Jacobsen , Ingjerd Egeberg , Christian Greger Strøm , Sondre Krogtoft Larsen , Lasse Lindtner , Finn Schau , Tone Danielsen , Karl Strømme . 
Bulle , bestekompis Lise , den eksentriske professor Proktor , de ekle gutta Truls og Trym , samt noen andre særdeles karikerte skikkelser er persongalleriet i Jo Nesbøs sprelske barnebokunivers . 
I fjor høst gikk de til scenen på Riksteatret . 
Det samme konseptet ligger til grunn for oppsetningen på landets hovedscene . 
Noe av intimiteten fra Riksteatrets oppsetning er borte i det store scenerommet på Nationaltheatret , men lekenheten er der ; det grunnleggende kreative og tøysete i fortellingen om farer og gleder rundt et effektivt og høylydt prompepulver . 
Kombinert med Karl Strømmes allsidige enmannsorkester blir det musikalsk flyt og energi over det hele . 
For de uinnvidde : 
Dette dreier seg om en professor som har oppfunnet et prompepulver med et trøkk på nivå med en rakett . 
Med sine glupe små venner Lise og Bulle skjønner professoren at dette kanskje kan være noe for den amerikanske romfartsorganisasjonen NASA . 
Men selvfølgelig er det noen slemminger som stikker kjepper i hjulene på trekløveret . 
Forestillingen har sine små spark - og frierier - til de fleste aldersgrupper . 
Hver gang det litt ekle og skumle nærmer seg grensen for hva de yngste trives med , så penser stykket raskt inn på nye spillopper fra den oppfinnsomme trioen Bulle , Lise og professoren . 
De øvrige i ensemblet er i høy grad med på notene , for ikke å snakke om unotene . 
De glir inn og ut av ulike roller som karikeres outrert og i en kjapp humoristisk stil . 
Det etterlyses nyere norsk dramatikk for barn . 
Dette er et stykke der barnlig glede og gode replikker skaper fin dynamikk . 
Proktor & Co. evner å treffe unger i alle aldre , og også andre som trives med fortellinger om betydningen av godt vennskap - krydret med heidundrende prompesalutter . 
Det er bare å fastslå : 
Fiser i alle varianter går aldri av mote ! 
Teater : 
En søkklastet ubegripelighet 
Et gedigent og storslagent teatereksperiment - som ender i en søkklastet ubegripelighet . 
Det er hva Nationaltheatret serverer denne vinteren 2014 . 
Fjodor Dostojevskijs klassiske idé-anatomiske studie på 870 sider fra 1872 av det vi i dag ville kalle terrorister , som er bakteppe for et fornyet forsøk på å lage en fortelling om vårt lands « nye terrorister » , det såkalte ekstreme høyre . 
Starten er god . 
Den består av en eklatant utdriting av siste halvdel av forrige århundres « progressive » , teoretiske sosialister , med deres fordums omveltningsplaner kombinerte med et sterkt ønske om å fortsette å kunne - unnskyld uttrykket : - knulle frihetslig . 
Men det skjærere seg rått når nettopp disse « nye terroristene » overtar dramautviklingen . 
For av underlige grunner har stykket beholdt de russiske navnene på figurene ; de får altså i utgangspunktet lov til å være fremmede , fiktive og dermed en smule uvedkommende . 
Når de så begynner å fable om selvmordets velsignelser , fikle med våpen og snakke om vilkårlige bomber som politiske argumenter , blir det uhyre vanskelig å begrepsmessig forflytte seg fra klassisk russisk storlitterær nihilisme til en eventuell truende norsk bakvirkelighet anno akkurat nå . 
Det jobbes iherdig av skuespillerne , som har sine proklamasjoner å komme med bak hvitpudrede og fatalt mente masker . 
Og det skal ikke nektes for at i kortere sekvenser finnes teatermagi av stort format , som når Pål Sverre Hagen og Marianne Hole og Nils Ole Oftebro og Gisken Armand som et ungt og et eldre par spiller en kort , dobbel teater-pas-de-deux om kjærligheten som ikke blir / kjærligheten som aldri burde blitt . 
Men ellers sitter man alt for ofte bombardert med blytung ikke alltid like klar symbolikk , en haug med russiske navn man forsøker å holde styr på , replikker som veksler mellom det rått meningsmettede og ord og vendinger fra nettavisenes kommentarspalter . 
For ikke å glemme minuttene med National rekord i svartmetall-decibel ! 
Man behøver ikke like rollefigurene for å fatte teater . 
Men de må vekke interesse . 
Og kan man i tillegg se snurten av noe allment å identifisere seg med , kan det også hjelpe på innlevelsen for en publikummer . 
Det er en stund siden jeg har følt meg så monumentalt hjelpeløs . 
Musikalanmeldelse : 
« Guys and Dolls » Mon tro hva ensemblet på Oslo Nye fikk servert i pausen fredag kveld . 
Musikalanmeldelse : 
« Guys and Dolls » Sted : 
Oslo Nye Teater 
Med : 
Kåre Conradi , Hilde Louise Asbjørnsen , Andrea Bræin Hovig og Hans Marius Hoff Mittet med flere . 
Regi : 
Svein Sturla Hungnes 
Det var unektelig de samme skuespillerne og danserne som kom ut på scenen til andre akt , men der stoppet også likheten med første akt . 
Kanskje hadde regissør Svein Sturla Hungnes holdt en tordentale av Kjetil Rekdalske dimensjoner i pausen ? 
For det startet så trått , så trått . 
Riktignok er Oslo Nyes scene knøttliten i forhold til en påkostet musikal og krever millimeterpresisjon av aktørene når det er et tosifret antall av dem der ute , men det er ikke til å legge skjul på at det var rusk i koreografien , spesielt hos herrene , stiv sang og tidvis forknytt dansing i et stykke som både skal speile New Yorks dunkle underverden på 1950-tallet og hete nattklubber på Cuba . 
I første akt var disse scenariene rett og slett henvist til henholdsvis ei vinterkald gate på Grønland i Oslo og et loslitt høyfjellshotell i Midt-Norge . 
« Guys and Dolls » skal være eksplosivt og farverikt . 
Sensuelt og humoristisk . 
Selve stykket , som første gang ble oppført i 1950 , er fullstendig avleggs i dag , med kjønnsklisjèer som forsvant i moderne steinalder , men vi får ta for hva det bør være ; en fryd for øye og ører . 
I går fikk vi altså oppleve dette vel sent . 
Før pause var det egentlig bare Andrea Bræin Hovig som opptrådte som stjerne i sin rolle som Frelsesarmé-soldat . 
Hilde Louise Asbjørnsen overspilte som giftesyk , mens Kåre Conradi virket som om han kjedet seg i all sin selvsikkerhet og Hans Marius Hoff Mittet virket bundet og mekanisk i sine respektive roller som beilere og gamblere . 
Hele stykket var rett og slett treg i avtrekket . 
Etter pause våknet imidlertid hele ensemblet , men fremdeles var det Bræin Hovig som var stjernen og viste sjelden dybde i en så lettbeint musikal . 
Riktignok må regissør og oversetter Hungnes arresteres for brå kunstnerisk frihetshopp innledningsvis i andre akt . 
« Kos med katta » med tekstlinjen « så kos med katta , katta er din pus , mjau . 
Kos med katta skatt , så får du mus » kan forsåvidt tolkes som en konkret , myk om enn vulgær overgang til neste nummer ( ! ) , men ikke tematisk silkemykt til hele stykkets mest romantiske øyeblikk mellom Conradi og Bræin Hovig . 
Men andre akt tenderer likevel et mesterverk . 
Plutselig sitter timingen i replikkene , spesielt hos turtelduene Asbjørnsen og Hoff Mittet - det er faktisk morsomt å se på . 
Samtidig skaper Kåre Conradi og de kvinnelige danserne feberhet stemning over terningspillbordene . 
« Lady Luck » er i særklasse stykkets beste øyeblikk , endelig noe som får pulsen opp ! 
Her disker også scenograf Ola Bråten opp med en scenemessig genistrek , og Marianne Skovli Aamodts oppfinnsomme koreografi gjør at gospelnummeret « Sitt ned , før båten går rundt » innleder en feiende flott avslutning der det meste stemmer . 
Og selvfølgelig får de to parene hverandre til slutt . 
Med tanke på andre akt er jeg temmelig sikker på at publikum etter hvert får det stykket de fortjener også . 
Showpremiere : 
« Gammel dame er vond å vende » Spretne gamle damer 
Premiere : 
« Gammel dame er vond å vende » Sted : 
Dizzie Showteater , Oslo Av : Pål Mangor Kvammen , Torfinn 
Nag ( har også regien ) , Jon Arne Sægrov og Per Inge Torkelsen 
Med : 
Brit Elisabeth Haagensli og Anne Marie Ottersen 
Det er håp for eldreomsorgen i Norge dersom alle får like fritt leide på sykehjemmet som i « Gammel dame er vond å vende » . 
Et helt nytt Oslo-stykke skrevet av en gjeng rogalendinger , kan det gå bra ? 
Joda , så lenge du involverer fyrverkeri som de gamle fabrikk-kollegene Haagensli og Ottersen fra « Fredrikssons fabrikk » så . 
I et krevende kammerspill sitter timingen og samhandlingen som en fryd hos teaterveteranene . 
Og stort sett har de en morsom tekst å formidle . 
Jeg sier stort sett , fordi tidvis kan denne komedien fortone seg som en altfor lang revysketsj , der replikkene smeller så fort og frekt mellom de to aktørene at man glemmer handlingen ( om den er der ) . 
« En nyskrevet komedie » , skryter Dizzie Showteater . 
Det stemmer til en viss grad , men flere av vitsene er gamle , noen er for bløte , mens andre igjen treffer lattermusklene så det holder . 
Denne spinkelt iscenesatte - som jo norske sykehjemsrom stort sett også er - komedien handler om rappkjefta Maggi fra Vålerenga og den noe naive rikmannsenken Lillemor fra Frogner som ufrivillig havner på samme rom på Mosedotten sykehjem . 
Her krangles det høylytt , men det konspireres også i fellesskap . 
Og begge beiler til samme mann og havner på fylla utenfor hjemmet . 
Akkurat så lite realistisk som denne type komedie bør være , med andre ord . 
Kulturkollisjonen mellom øst og vest er karikert inntil revy-klisjéen og spesielt Anne Marie Ottersen balanserer helt på grensen til overspill . 
Likevel skal du være bra grinete for ikke å humre av både replikker , fornærmelser , demente misforståelser og finstilt kroppspråk når alt dette først sitter . 
En noe tam avslutning til tross ; Anne Marie Ottersen og Brit Elisabeth Haagensli er vel verdt å få med seg utover vinteren , selv om du muligens bør være 40+ for å få fullt utbytte . 
Showpremiere : 
Knall i padden ! 
Tenk om alle erkebergensere hadde vært som « hon Mariten » ! 
SHOWPREMIERE : 
Marit Voldsæter 
- Rett fra skrumpleveren . 
Ole Bull Scene , Bergen . 
Marit Voldsæter har fått en stor , blinkepyntet scene å breie seg på i hjembyen . 
Men som publikummer får du følelsen av å sitte ved bordet hennes over veien på Wesselstuen , langt nede i femte halvliter . 
Og det er et stort kompliment ! 
Voldsæter har en helt egen evne til å få publikum til å føle seg inkludert - uten å fri så altfor kraftig , og med poengterte tekster . 
Det er slett ingen liten bragd ! 
Det har gått inflasjon i komikere som « byr på seg sjøl » de siste årene . 
Ikke sjelden er det dårlig skjult selvopttatthet og symptati-fisking vi utsettes for . 
Men når Marit Voldsæter snakker om å « i all hovedsak ha pult nedover » , og legger ut om bakenden som på ingen måte slutter å være « nedover-ræv » etter intens trening - ja da høres og føles det ekte ut . 
Befriende god gammeldags selvironi rett og slett . 
Slike skjeve « levd liv » -observasjoner er det mange av , hele tiden med lokal koloritt som gir ekstrapoeng fra Ole Bull-publikummet . 
Men Voldsæter er også en historieforteller av rang : 
Hun lager ganske friske vrier på den eldgamle « alt var bedre før » -monologen , og lager sprell levende bilder av en biltur på 80-tallet , hvis høydepunkt var stopp for Pommes frites i Førde . 
Et par sanger blir det også , små pustepauser , slikt føles litt for obligatorisk for et « show » . 
Jeg tror vi hadde ledd mer av poengene om ekser som vil bli venner på Facebook med Marit stående som hun er . 
Langt bedre er hun når hun tar oss med på bryllupsfeiring slik den fortoner seg fra tilhørerplass . 
Hun viser seg som en skarp iakttager og serverer en reneste tour de force i klasse- og generasjons-observasjoner . 
Renspikket revyhumor med teit påkledning får hun også til å funke , mest fordi hun kjenner erkebergenseren og dens lynne så innmari godt . 
Dessverre avsluttes showet med en rad parodier på kvinnelige kjendiser i en Leo Ajkic-parodi som forsvinner litt i kjas og mas . 
Men halvannen time med Marit er « knall i padden » så det holder ! 
ØYSTEIN DAVID JOHANSEN 
Teater : 
Hamlet MOLDE ( VG ) : 
- Res kan bety alt , bortsett fra fiskeboller . 
Og det kan det også bety ! 
Det var standarsvitsen til min aller tidligste gymnasrektor , avsagt med all den humrende tørrhet bare en gammel latiner kunne oppdrive . 
Vi har vært i Molde og sett Teatret Vårts oppsetting av « Hamlet » . 
Og kan heretter hevde at på teater kan Hamlet bety alt . 
Åpenbart også fiskeboller , om det hadde vært nødvendig . 
Det er det heldigvis ikke . 
Men når sant skal sies er det ikke mye annet som mangler . 
For denne « Hamlet » er blitt et noe nær ubegripelig sammensurium av et stykke : 
Mye tysk aksjonsteater , ørlite shakespereansk klassisisme , en dæsj discomusical , tre minutter hjemmelaget porno , feministisk trapperamling , en avsluttende shoot-out vi ikke har sett maken til siden Clint Eastwoods tidlige filmtid , giftmord , slapstick , gode doser galskap , striptease , fektekamper , metateater der rollene går ut a rollene og skuespillerne slåss som seg selv . 
Men , altså : 
Hamlet , salige Shakespeares evige antihelt , i midten . 
Har vi glemt noe ? 
Sikkert . 
Mye ! 
For tror du ikke det hele til slutt makter å dreie seg om krigsnasjonen Norge , mens en mann ( muligvis ) fra Øst-Afrika med kalashnikov og solbriller leser fra Grunnloven ? 
Hamlet er denne gang kvinne . 
Valborg Frøysnes får brukt hele seg , ikke minst stemmen . 
Så hva får vi se ? 
Si det ; jeg er ennå , i skrivende stund ikke helt sikker . 
Og blir nok heller ikke sikrere etter hvert . 
Bortsett fra dette : 
I perioder er dette fascinerende , i perioder deles ubegripelig . 
Det går fra det dypeste alvor til den villeste humor - uten at jeg er 100 prosent overbevist om at all morskapen er tilsiktet . 
Skjønt jeg antar dét . 
Og stadig vekk blir man ledet ut i den ytterste tvilrådighet . 
Og det er i alle fall tilsiktet ! 
Stykkets ene , virkelige dødssynd er for øvrig at skal man få noe ut av hurlumheien , bør man vite mye om både Hamlet , Shakespeare og teaterhistorie . 
Og det blir elitisme i overkant , spør Du meg . 
Teater : 
De ubegripelige bergenserne Bergen ( VG ) 
Kan man , under noen omstendigheter , komme til å forstå seg på bergensere ? 
For her står man , en smule forvirret , i en jublende hop midt i Den Nationale Scene , som gir stående applaus til « Reksten - firmaets mann » . 
I to timer har byens institusjoner , hvori opptatt Festspillene , Bergens Tidende , Statsraad Lehmkuhl , Den Nationale Scene - og til sist hele byens selv med alle dens innbyggere , blitt hundset og ledd av og nådeløst utlevert . 
Alt i regi av Nattmann - renholder og ekskrementfjerner . 
Man ler og klapper og synes det har vært pokker til forestilling . 
Det eneste som mangler er om ordfører Trude Drevland skulle holde tale - og ha glemt å gå til frisøren først . 
Byen er altså utlevert som et rottereir i nyere historie , byen som gir blaffen i alminnelig lov og rett og ryggsleikende beundrer mannen som for noen år tilsynelatende gav dem alt . 
Det er faktisk mer en forestilling om Bergen , enn om Reksten . 
Og det er et stygt syn . 
Men , det skal sies , det er et syn avlevert med stundevis grasiøs eleganse , perfid vidd , ganske så effektivt burleskt . 
At Den Nationale Scene i det hele tatt nærmer seg med feilbarlige reder-halvguden , har utløst skrekkelige avisdebatter her vestpå . 
Han vekker stadig strid , det er fortsatt mange som holder ham for en nasjonal ( les : bergensk ) helligdom . 
Det må være en sak for sosialpsykologer . 
En del pikante særtrekk , som at teatersjef Agnete Haaland er gift med den i rekstentiden så forhatte « rederdødaren » Erling Borgen fra Dagsrevyen , ikke minst nevnt . 
Nuvel . 
" Hilmar'en " selv opptrer aldri på scenen . 
Alt foregår i et Reksten-avhengig hjem , der far er Reksten-ingeniør , mor skuespiller på Den Nationale Scene , sønn rekstenansatt regnskapsmann , datter rekstenformidlet journalist i Bergen Tidende . 
Noe sånt 
Det meste skjer natten før den dommen Reksten aldri fikk , skal avsies i Bergen byrett . 
Og slapsticken rister familien fra forhånelse til fortvilelse , fra håp til hån , fra fin whisky til rått drap . 
Alt mens Nattmannen styrer maskespillet med elevert faenskap . 
National scene ? 
Ikke denne gang . 
Det er for det meste en giftig lokalrevy , periodevis treffsikker og flott , i andre perioder aldeles på villstrå . 
Som , for eksempel , når den arme , homofile onkel Leif skal gestalte sosialt utenforskap par excellence . 
Men , altså , aller mest ubegripelig er disse bergenserne , som står til knehøyde i egen dritt og gir stående ovasjoner over egen nyere historie . 
Kveldens underligste ( skatte ) paradis ! 
Teater : 
En rystende åpenbaring ! 
Av og til , en sjelden gang , kan teater bli ren åpenbaring : 
Det norske teatret er der i vinter , med Lukas Bärfuss " ' " 
« Tjue tusen sider » . 
Temaet er vanvittig alvorlig og i utgangspunktet en historie om og fra Sveits : 
Etter en særdeles omfattende og grundig og offentlig oppnevnt « sannhetskommisjon » hadde laget en tjue tusen siders rammende og forferdelig rapport om Sveits " ' " rolle under siste verdenskrig , ble det stille . 
Helt stille . 
Ingenting skjedde , ingen debatt , ingen hyl og rop , ingen unnskyldning , ingen anklager . 
Ingenting . 
Hvorfor ? 
Det kan man antakelig lete i Sveits " ' " historie , i en proteksjonistisk politisk og økonomisk tradisjon , i en ubehagfornektende samtid . 
Det finnes sikker hundre forklaringer og tusen unnskyldninger . 
Men forfatteren Lukas Bärfuss ble så rasende , at han skrev en ellevill teaterfarse . 
Som Det norske teateret nå , som visstnok første utenlandske teater nå fremfører i ellevill , kontrollert og hypereffektiv frihet . 
At det fungerer så strålende , betyr selvfølgelig at dette ikke handler om Sveits , men om en moderne tid . 
Der alvoret , sannheten om hva som har skjedd og skal skje , katastrofene og helvete som rammer alle andre samfunn enn våre egne inntil videre , blir fornektet og bortforklart og ledd bort og gjemt og ufarliggjort . 
I alle ledd og på alle arenaer , ikke minst i media . 
Stykket er satt uhyre sammensatt . 
det veksler fra det mest ribbede taletater til den mest løsslupne vaudeville . 
Virkemidlene er dog begrensede med , ved nærmere ettertanke , forbausende få elementer på scenen samtidig . 
Det kommer av en særdeles forseggjort og krevende scenografi , der hele scenen er avgrenset i bakkant av en enorm og skjev vegg , gjennomhullet av utallige dører , gjemmer og skott - et slags gjøkur på stereoider . 
Foran veggen er det en bevegelig plattform , som gjør at handlingen som regel befinner seg helt ute av vater . 
Dette gjør at selv om ikke elementene er mange , blir de meget tydelige når de først vises frem . 
Et strålende opplagt ensemble gir absolutt alt . 
Men det er ikke til å komme forbi at Mattis Herman Nyquist må nevnes helt spesielt i den bærende rollen som Tony , mannen som bare må fortelle sannheten . 
Nyquist har en besnærene , lett , nesten vektløs måte både å føre kroppen på og å snakke . 
Han ligner egentlig ingen . 
Men har en utstråling og en stille desperasjon som er et rent mesterskap mellom den rene fortvilelse og håp om et mer normalt liv . 
Komponist Atle Halstensen har levert en diskret , virkningsfullt og effektivt lydbilde , som både akkopagnerer og bygger ut scenens bilder . 
« Tjue tusen sider » er en gravalvorlig og hemningsløs komedie om de sannheter som ikke er til å bære . 
En tvers gjennom rystende åpenbaring . 
JON SELÅS 
Teater : 
Dynamisk samspill i « Haugtussa » Det er intimt , intenst og vakkert når Ane Dahl Torp og Sjur Miljeteig byr opp til en time i Haugtussas verden . 
DET NORSKE TEATRET « Haugtussa » Av Arne Garborg Regi : 
Ane Dahl Torp / Erik Ulfsby Musikk : 
Sjur Miljeteig 
Med : Ane Dahl Torp , Sjur Miljeteig Garborgs mesterlig diktverk er stadig gjenstand for tolkninger i ord og toner . 
Ekteparet Torp / Miljeteig har laget sin versjon ; en forestilling preget av Miljeteigs musikalske tyngde i improvisert musikk , og Torps lekende evne som skuespiller . 
Det resulterer i dynamisk musikalsk samspill der det lyriske skifter om kapp med det rå og rocka . 
« Haugtussa » kom ut i 1895 , og regnes som et av hovedverkene i norsk litteratur . 
Historien om Veslemøy , naturen på Jæren , de mørke undertoner og den brennende lidenskap har fascinert kunstnere i ulike sjangre . 
Haugtussa har vært spilt som teater , ballet , konserter og diktopplesning . 
Grieg har laget musikk til en del av diktene . 
Det samme har Ketil Bjørnstad . 
For noen år siden hadde Valkyrien Allstars en hit med diktet « Elsk » fra verket . 
Historien om Haugtussa innbyr med andre ord til mengder av fri tolkning . 
Ane Dahl Torp har selv satt sammen utdrag fra « Haugtussa » . 
Fokuset ligger i vesentlig grad på Veslemøy . 
Med enkle rekvisitter , som små lekedyr , en liten vugge og en lampe skaper Torp og Miljeteig illusjoner av det ville og vakre som rår i menneskesinnet , indre og ytre naturkrefter , mørke og mystikk . 
Vi følger Veslemøy - Haugtussa - og hennes sanselige vei gjennom prøvelser fra troll og trollete gutter til å få en dypere innsikt i sitt eget liv . 
Torp varierer i uttrykk og stemmeleie , fra det ømt , sårbare til det høylydt utagerende . 
Dette er ingen Haugtussa med nyromantisk tilsnitt , men ikke desto mindre en betagende opplevelse med vakre og voldsomme lyriske partier . 
Torp er full av følelser og empati for sin Haugtussa . 
Hun kan bruse opp , for så å bli nesten nøktern observerende . 
Rolig samler hun trådene mot slutten der hun beseirer de vonde kreftene med ordene : 
" ' ' " Nei , heller vil eg med augo sjå , enn blind og dauv gjennom verda gå og ikkje det sanne skilja ! 
" '' " Miljeteigs lydbilde har samme spennvidde som Torp . 
En stillferdig trompetsolo over salmen « Det hev ei rose sprunge » glir over i samplede lyder med tungt trøkk eller varsom poesi . 
Duoen Torp / Miljeteig har hver sin finstemte kunstneriske nerve , som i dette tilfellet har generert en samkjørt tone . 
Teateranmeldelse : 
Ousdals kongelige sorti som Kong Lear Sverre Anker Ousdal abdiserer med kongelig verdighet som gal konge i en forestilling som er preget av ujevnheter . 
NATIONALTHEATRET « Kong Lear » av William Shakespeare Regi : 
Stein Winge Scenografi : 
Solfrid Kjetså 
Med : 
Sverre Anker Ousdal , Heidi Goldmann , ida Løken , Viktoria Winge , Erik Hivju , Anneke von der Lippe , Nils Ole Oftebro , Jan Sælid , Mads Ousdal , m.fl. « Kong Lear » tilhører Shakespeares store tragedier ; en fortelling om brutalt arveoppgjør i et samfunn preget av forfall , kaos , og destruktive krefter . 
Stein Winge blander sjangre og tidsaldre , overdriver som i en tegneserie og poengterer i blant nådeløst klart og skarpt . 
Han lirker fram mørk humor , men balanserer stundom over grensen til « påfunnteater » , det vil si scener som forkludrer mer enn de forklarer . 
I denne galskapens akse , der alt er på vei mot bunnløs møkk og grums , både samfunnsmessig og menneskelig , står Ousdal som en søyle av troverdighet . 
Først som selvsentrert far og konge som vil gi fra seg makten til døtrene , senere som forrådt og forvirret mann snytt av sine to eldste døtre , og til slutt som en ensom mann bukket under for galskap . 
Det er et spill spekket med nyanser i Ousdals tolkning , ikke på noe tidspunkt overdriver han med aggressiv eller utagerende opptreden . 
Dette er også et stykke om familieintriger som løses med vold etter svikefull opptreden . 
Flere av teatrets tungvektere bidrar til å gi nerve til egenskaper som svik , hovmod , kynisme , heder og trofasthet . 
Dybden i de skarpe observasjoner over menneskelig forfall kommer krystallklart fram i samspillet mellom Nils Ole Oftebro som den forblindede og blinde Gloucester og Jan Sælid som sønnen Edgar som ikke er , men spiller gal i et forsøk på å overleve de familiære intriger . 
Mads Ousdal har en aura av stille farlighet rundt seg som Edgars rått kyniske halvbror Edmund . 
Viktoria Winge har en dobbeltrolle som kongens yngste datter Cordelia , og kongens narr . 
Winge spiller på det barnlige , oppriktige og ærlige . 
Det er en innstilling som er bedre tenkt enn utført , fordi tale og scenisk uttrykk er noe ensformig . 
Stein Winges noe kaotiske sjangerblanding av mennesketyper er et speilbilde ( i blant noe forvirrende ) på hvor nær stupet både familier og samfunn til alle tider er . 
Sverre Anker Ousdal formidler hovmod , forfall , tristesse og tragedie med innlevelse og innsikt en stor skuespiller verdig . 
Musikalanmeldelse : 
Strålende « Annie » Gammal moro 
Folketeatret : 
« Annie » av Strouse / Charnin , basert på Harold Grays tegneserie . 
Oversatt av J. Kirkeby-Garstad . 
REGI / PRODUKSJON : 
Jostein Kirkeby-Garstad / Scenekvelder . 
MUSIKALSK ANSVARLIG : 
Atle Halstensen 
Med : Mathea-Mari Glittenberg / Nora Hele Bratfos , Anders Baasmo Christiansen , Kjersti Elvik , Lisa Stokke , Sturla Berg-Johansen , Marian Saastad Ottesen , Tor Erik Gunstrøm m.fl. 
« Annie » - klisjeene om amerikansk jobbetid fra 1920-tallets tegneseriestripe og den sentimentale Broadway-musikalen fra 1977 er rykende avleggs . 
Men det kan være mye saft i gammal moro . 
Få vet i dag at Harold Grays tegneserie i Chicago Tribune om den foreldreløse Annie som adopteres av Amerikas rikeste mann , var en kritikk av grådige kapitalister og tidens politikere , president Herbert Hoover , ikke minst . 
I denne versjonen er heldigvis scenen med etterfølgeren Franklin D. Roosevelt utelatt , selv om mange 30-tallsnavn ( som går over hodene på de fleste ) fortsatt spilles ut som de mest dagligdagse referanser . 
Like fullt er « Annie » i Folketeatret noe av det mest oppløftende som har skjedd i norsk musikkteater på lenge . 
Forestillingen i seg selv er på mange måter ordinær , i den forstand at det godt og greit musikal-håndverk . 
Det som gir meg frysninger på ryggen , er den veritable ansamling unge talenter på en og samme scene . 
Unge skuespillere som for femten år siden ville vært barnestjerner alle som en , samt drivende dyktige ungdommer fra Bårdar-systemet . 
Kveldens Annie ( Mathea-Mari Glittenberg ) er simpelthen til å spise opp , og Lisa Stokke i en musikalrolle kan aldri bli feil . 
At Kjersti Elvik kan sitt sceniske fag , og fyller den fordrukne Miss Hannigan med burlesk giftighet , er knapt noen overraskelse . 
Av de etablerte skuespillerne er det fenomenale Anders Baasmo Christiansen ( Daddy Warbucks ) som tar pokalen denne gang . 
I tillegg til sine teatrale ferdigheter har han sannelig også en varm tenor under vesten . 
Regi og scenografi er en utilslørt flørt med alle Broadway-sjablonger på en gang . 
Men det kler tidsbildet og koloritten forestillinger søker å fange . 
Jeg har sett norsk musikkteaters fremtid , og det er ensemblet i den gammeldagse musikalen « Annie » . 
Teateranmeldelse : 
Død og pine ! 
Små bøllefrø dør fortjent på rekke og rad på Det Norske Teatret i høst - og det er en fryd ! 
Musikal : 
Det Norske Teatret « Shockheaded Peter » Av Julian Crouch og Phelim McDermott 
Til norsk ved Are Kalvø Regi : 
Erik Ulfsby Originalmusikk : The Tiger Lilies 
I rollene : 
Vidar Magnussen , Kristin Grue , Unn Vibeke Hol , Jon Bleiklie Devik , Ingunn B. Øyen , Niklas Gundersen , Espen Beranek Holm ( orkesterleder ) m.fl . 
En fryd for både øyne , ører og våre mørke sider som synes det er herlig med groteskerier bare de er dratt langt nok ut . 
Og det skal jeg love deg at de er i « Shockheaded Peter » . 
Dette er stykket som egentlig skulle gått høsten 2011 , men som ble tatt av plakaten etter Utøya-tragedien . 
Det virker som en helt korrekt beslutning , selv om « Shockheaded Peter » i bunn og grunn bare er tøys . 
Norge var likevel ikke klar for morbiditeten som ligger i bunn av dette stykket i 2011 . 
Får som fortjent 
Det blir presentert som et stykke om barn for voksne . 
Greit nok . 
Tar du det som skjer på scenen for bokstavelig - og det kan jo barn fort gjøre - vil du nok få problemer med nattesøvnen . 
For her straffes barna på verste måte , med døden , når de blir uskikkelige . 
Margrethe Munthe blir snill tante i forhold til moralen i de ti enkelthistoriene her ; er du for eksempel så dum at du leker med fyrstikker selv om mamma har sagt at du ikke får lov , ja så brenner du opp . 
Og spiser du ikke suppa di , svinner du hen og blir borte . 
Enkelt og greit . 
Utgangspunktet er rundt 170 år gammelt . 
Da skrev den tyske psykiateren Heinrich Hoffman « Der Struwwelpeter » ( « Busteper » på norsk ) som reaksjon mot snillisme i barneoppdragelsen . 
I 1998 tok to engelskmann fatt i boken og lagde et rammeverk til en hel musikal som raskt ble en suksess . 
De skapte selv en lignende motbølge som det Hoffmann gjorde ; i en tid da det meste skulle være rosenrødt i musikal-verden , satset de på svart humor , død og annen styggedom slik at tanken om hva en musikal kunne handle om tok en ny og - for mange - befriende vending . 
Fremdeles henger det igjen mye tysk ( musikken ) og engelsk ( humoren ) , men Are Kalvø har gjort en fenomenal jobb med å oversette teksten til nynorsk - den er for eksempel forbilledlig enkel og naturlig i sangrimene og ekstremt velflytende og passe pompøs i tekstbrokkene . 
I munnen på seremonimester , frister og sirkusdirektør Vidar Magnussen ( som fremstår som en ond Willy Wonka ) skaper Kalvø både stor humor og prosa , selv om man av og til må konsentrere seg ekstra for å høre etter fordi nettopp 
Magnussen er en så innbitt , fresende og lidenskapelig ond pådriver av hele showet . 
Mye av ansvaret for fremdriften hviler på skuldrene til Vidar Magnussen . 
Det klarer han med glans , Magnussen er rett og slett fjetrende god i sin rolle , men han har selvfølgelig også ypperlige medspillere rundt seg hele tiden . 
Det er heller ingen tvil om at « Shockheaded Peter » vil falle i smak hos alle som allerede har en svakhet for Brecht og Weill , samt Tom Waits . 
Eller Kaizers Orchestra-forestillingen « Sonny » , for den saks skyld . 
Tipper at regissør Erik Ulfsby har studert dem ekstra nøye før denne forestillingen , slik både de engelske skaperne av stykket , samt The Tiger Lilies som har skrevet musikken , også har gjort . 
Kabaretfølelsen er påtrengende , akkurat slik det skal være i denne settingen . 
Ompa og klezmer går hånd i hånd med mer strait pop og danner helhetlige tablåer som fort kan bli klassiske , ikke minst den nydelige balladen « Robert flyg » eller de elleville « Jegaren som la seg for å sove » og « Små ekle bøllefrø » . 
Disse numrene er helt ubetalelige og blir backet av et skreddersydd band med ukulele , tangenter , trommer og tuba der Espen Beranek Holm briljerer som sidekick til seremonimester Vidar Magnussen . 
Riktignok mistenker vi Magnussen for å improvisere frem spor av både Espen Lind , Jokke og Kirsti Sparboe i monologene sine , men hva gjør det når sitatene passer ? 
Og da har vi ennå ikke nevnt scenografien som kan bli statisk midtveis i stykket , men som har et par gispende originale effekter ( se opp for en elefant ... ) som redder det hele . 
« Shockheaded Peter » er i det hele tatt en forestilling der alle ledd passer perfekt til hverandre . 
Resultatet er at selv grotesk tull og tøys og overdrevne moralregler kan være super underholdning . 
Showanmeldelse : 
Tommy Steine - « Livredd » Tommy tar en Knausgård , og kommer unna med det . 
Christiania Teater , Oslo . 
Med : 
Tommy Steine og Maria Mohn Hadde noen fortalt meg på forhånd at den tidligere svært så breiale oslogutten skulle avslutte showet sitt med et sitat av « Min kamp » - forfatteren ville jeg garantert fnyst og hånledd . 
Det skal jeg lett innrømme . 
Men Christiania teater forlater jeg med et fornøyd smil om munnen og en aldri så liten klump i halsen . 
Her har noe skjedd . 
Borte er nesten alle billige sex-blødmer , og lytehumoren vi fikk fra ham sist med « Komikameratene » på Latter . 
Greit , et par tjukkasbilder får gå under radaren . 
Tilbake står en selvironisk og reflektert gladgutt og har levert et show rett fra hjertet . 
Tommy heises ned fra taket og gjenskaper en av tidenes flaueste norske TV-øyeblikk da han selv ble « rikspysa » og brøt sammen i en fjellvegg i « 71 grader nord » . 
Og han graver grundig i pinlighetene uten selvmedlidenhet . 
Han fortsetter med enda ferskere flauser , den famøse bilsvindelen i Drammen dissekeres og det er Tommy selv som er dusten som ignorerte alle alarmsignaler . 
Befriende moro . 
Frykt og fobier er gjennomgangstemaet , han sveiper blant mye annet innom araknofobi og flyskrekk . 
Noen poenger har man nok hørt før . 
Men Tommy timer det bra , han er dyktig på slike « vanlige mann i gata » -undringer . 
Han synger også , godt hjulpet av den fabelaktige multiinstrumentalisten Maria Mohn crooner han med selvtillit . 
Scenografien er lekker , videoprojeksjonene gir oss både skrekkfilm-setting og familiebilder av unge Steine . 
Og det her kveldens største overraskelse kommer . 
Tommy snakker om vonde barndomsminner med vold og usikkerhet og hovedpersonen kaster seg ut i en overdådig ballade . 
Svulstig-overdose ? 
Mulig det , men det er så tydelig for alle i salen at dette er ett hundre prosent ektefølt at det er fort glemt . 
Dessverre topper han det med en « mediemotgang » -kavalkade , den eneste gangen Steine bikker over i selvmedlidenheten . 
« Too much » , men det ødelegger hovedinntrykket : 
Brøleapen Tommy har blitt voksen , og det kler ham ganske godt ! 
ØYSTEIN DAVID JOHANSEN 
Anmeldelse : 
Kjepp i hjula 
Forvent ikke julestemning om du tar turen til Edderkoppen i adventstiden . 
Med : Vazelina Bilopphøggers og Fridtjof ( Øivind Blunck ) 
Sted : 
Edderkoppen , Oslo . 
Spilles frem til 15.desember 
Der er det nemlig skrint med julestemning , men stint med nostalgi i form av gamle sanger og gamle vitser . 
Bilopphøggerne fra Toten serverer egentlig bare gamle bildeler . 
Sine egne mest kjente sanger krydrer de tross alt med høydepunkter fra sin tolv år gamle « Hjulkalender » -plate - komplett med « Riverdæns » som egentlig bare avslører hvorfor Eldar Vågan forsvant fra « Skal vi danse » før finalen - og en fin Vågan-versjon av Prøysens « Romjulsdrøm » , men et helhetlig julete show blir det aldri . 
Akkurat dèt burde man kunne forvente når man inviteres til et nytt juleshow . 
Øivind Bluncks notoriske kåtskalk-figur 
Fridtjof er også blottet for juletematikk . 
Men vi får selvfølgelig trimmet lattermuskulaturen til årets hedersprisvinner under Komiprisen og Tande-Ps tekster kan fremdeles være så drøye at du ikke helt vet om du skal le eller vemmes . 
Likevel føles vitsene litt for velkjente , selv i Fridtjof-sammenheng , og han bidrar definitivt ikke til at vi får øye på en gjennomgående rød tråd som - igjen - skal minne oss om at dette er et juleshow . 
Tross manglende julefølelse , er det alltid en trivselsfaktor å oppleve Vazelina Bilopphøggers fra en scene . 
Og Fridtjof vil garantert slå godt an hos sesongens julebordgjester . 
Men putt en pepperkake på innerlomma dersom du vil smake på julen på Edderkoppen de neste ukene . 
Showpremiere : 
Ouverture med smell Ingrid Bjørnov er i sannhet et showmessig Kinderegg ; like eminent som standupkomiker , musiker og tekstforfatter . 
PREMIERE : 
« 2012 Ouverturen » Av og med Ingrid Bjørnov STED : 
Latter , Oslo REGI : 
Ivar Tindberg BAND : 
Javed Kurd , Rino Johannessen og Ole Petter Hansen Chylie Eller stand up-musiker . 
Jeg kan iallfall ikke komme på noen som er i nærheten av å kombinere komikk og musikk på samme mesterlige måte som Ingrid Bjørnov - da må vi i så fall tilbake til salige Victor Borge . 
« 2012 Overturen » handler om begynnelser - om store prosjekter som man gyver optimistisk løs på , men som utsettes helt til de er glemt . 
Her nikket hele salen kollektivt gjenkjennende til Bjørnovs herlig selvironiske raljering over oss vanlige menneskers trang til å tro at døgnet har mer enn 24 timer . 
Det handler like mye om ting vi har et nostalgisk og kjært forhold til , egentlig helt uviktige gjenstander som aldri vil bli brukt og som kun tar opp plass . 
Men kaste det ? 
Aldri ! 
Utredningene om hennes « nostalgiske lagringssyndrom » er til tider hylende morsom . 
Men showet dreier seg selvfølgelig også om musikk . 
Ingrid Bjørnov har alltid hatt en overutviklet evne til å se akkordsammenhenger , gjerne mellom klassisk og kontemporær musikk , samtidig som hun plukker velkjente stykker fra begge genrer som publikum lett kjenner igjen . 
I går imponerte hun stort med « ABBA-sonate i Grieg-moll » , der hun slår fast at Sverige og Norges nasjonalkomponister - Benny Andersson og Edvard Grieg - er én og samme person ... 
Andre smått geniale numre er den ufullendte musikalen om Finn Schjøll og mordersneglene , samt fremvisningen av « eksemplaret slukkøret norsk ektemann » . 
Les : en helt vanlig tørst , norsk trebarnsfar på 17. mai . 
Når toppkarakteren uteblir , er det fordi Bjørnov selv går litt i ball med teksten midtveis , strever med å huske ordene og mister litt fremdrift . 
Men det kalles premierenerver og vil forsvinne . 
Se Ingrid Bjørnov i høst - for en entertainer ! 
Norsk-svensk homsesuksess STOCKHOLM ( VG ) 
Svensk-norsk samarbeid på høyeste nivå ; Loa Falkman og Sven Nordin har funnet en tone sammen som sprudler av øm kjærlighet . 
Premiere : 
Oscarsteatern . 
« La Cage aux Folles » . 
Av : Jerry Herman og Harvey Fierstein . 
Regi : 
Peter Dalle . 
Med : Loa Falkman , Sven Nordin , Per Andersson , Susanne Reuter , Joan Alderman , m.fl. Ærverdige Oscarsteatern i Stockholm satser på det musikalske overflødighetshornet « La Cage aux Folles » denne høsten . 
Musikalen om transvestitten Albin og ektemannen Georges er spekket med smektende musikk og bittersøte glefs . 
I bunnen dirrer en vemodsfylt streng . 
Dette er blitt en sprudlende vifte med skeive fjør ! 
I tillegg til svenskenes folkekjære Loa Falkman , har teamet bak forestillingen hentet forsterkninger i Norge . 
De har selvsagt forsynt seg av en de vet holder , både i rollen generelt , men også i rollen å takle et stockholmsk publikum . 
Sven Nordin beviser at valget var rett . 
De to erfarne herrene tar sine homser på alvor . 
Det er ingen påtvungne overdrevne manerer i deres spill . 
Falkman som transvestitten Albin er utsøkt i sitt valg av nyanser når han veksler mellom drama queen stjerna Zaza og når han er den vanlige Albin , Georges svært så feminine partner . 
Falkman og Nordin leverer ekte vare i et rytmisk , musikalsk og godt timet samspill . 
De er fulle av inderlig ømhet , og i enkeltscener er de rørende nydelige å oppleve . 
Glitterfasaden er en scenografisk lekkerbisken , med velopplagte dansere og sangere . 
Den outrerte homsedelen ivaretas med gnistrende energi av Per Andersson som Albins opp-passer . 
Men det er kjærligheten som er fokuset i oppsetningen . 
Rammefortellingen er enkel . 
Georges har en sønn ; et resultat av en tilfeldig heteroseksuell utskeielse . 
Når sønnen vil gifte seg med datter av en politiker med høy moral og kjernefamilie på agendaen , er det duket for problemer . 
En del av problematikken utøves som rene farsen , med tendens til overdrivelse . 
Det spiller ingen vesentlig rolle for opplevelsen av forestillingen . 
Om teksten ikke akkurat er dyptloddende , så er de menneskelige relasjoner mellom hovedpersonene følelsesmessig på et nivå som treffer publikum midt i hjerterota . 
Dessuten er det deilig å la seg forføre av smektende musikk med visuell glamour attåt . 
Det hele beseglet med et nydelig kyss av to herrer store deler av Stockholm ganske sikker vil heie på i høst . 
BORGHILD MAALAND Ærverdige Oscarsteatern i Stockholm satser på det musikalske overflødighetshornet « La Cage aux Folles » denne høsten . 
Musikalen om transvestitten Albin og ektemannen Georges er spekket med smektende musikk og bittersøte glefs . 
I bunnen dirrer en vemodsfylt streng . 
Dette er blitt en sprudlende vifte med skeive fjør ! 
I tillegg til svenskenes folkekjære Loa Falkman , har teamet bak forestillingen hentet forsterkninger i Norge . 
De har selvsagt forsynt seg av en de vet holder , både i rollen generelt , men også i rollen å takle et stockholmsk publikum . 
Sven Nordin beviser at valget var rett . 
De to erfarne herrene tar sine homser på alvor . 
Det er ingen påtvungne overdrevne manerer i deres spill . 
Falkman som transvestitten Albin er utsøkt i sitt valg av nyanser når han veksler mellom drama queen stjerna Zaza og når han er den vanlige Albin , Georges svært så feminine partner . 
Falkman og Nordin leverer ekte vare i et rytmisk , musikalsk og godt timet samspill . 
De er fulle av inderlig ømhet , og i enkeltscener er de rørende nydelige å oppleve . 
Glitterfasaden er en scenografisk lekkerbisken , med velopplagte dansere og sangere . 
Den outrerte homsedelen ivaretas med gnistrende energi av Per Andersson som Albins opp-passer . 
Men det er kjærligheten som er fokuset i oppsetningen . 
Rammefortellingen er enkel . 
Georges har en sønn ; et resultat av en tilfeldig heteroseksuell utskeielse . 
Når sønnen vil gifte seg med datter av en politiker med høy moral og kjernefamilie på agendaen , er det duket for problemer . 
En del av problematikken utøves som rene farsen , med tendens til overdrivelse . 
Det spiller ingen vesentlig rolle for opplevelsen av forestillingen . 
Om teksten ikke akkurat er dyptloddende , så er de menneskelige relasjoner mellom hovedpersonene følelsesmessig på et nivå som treffer publikum midt i hjerterota . 
Dessuten er det deilig å la seg forføre av smektende musikk med visuell glamour attåt . 
Det hele beseglet med et nydelig kyss av to herrer store deler av Stockholm ganske sikker vil heie på i høst . 
BORGHILD MAALAND « La Cage aux Folles » Av : 
Jerry Herman og Harvey Fierstein Regi : 
Peter Dalle Scenografi : 
Lehna Edwall Koreografi : 
Roine Söderlundh 
Med : Loa Falkman , Sven Nordin , Per Andersson , Susanne Reuter , Joan Alderman m.fl. 
Showpremiere : 
Tyll og tøys Paljetter og plattheter . 
Neon og nonsens . 
Levde liv og lange legger - that " 's " Showgirls ! 
Premiere : 
Showgirls Sted : 
Chat Noir , Oslo 
Med : Elisabeth Andreassen , Guri Schanke , Marian Aas Hansen og Hilde Lyrån Dansere : 
Bjørn Wettre Holthe , Kjetil Tefke , Samuel Brandt og Urban Haglund Regi : 
Johan Osuldsen 
I sannhet må det sies at det ble vanskelig å finne showets personlighet under « Showgirls » -premieren i går kveld . 
Midt i et fyrverkeri av lys , lyd og fargerike kostymer flagret følelsene flyktig forbi som sommerfugler . 
I det ene øyeblikket var damene dødsens alvorlige , sentimentalt suttende på eimen fra fordums tider - i det neste demonstrerte Bettan brautende buskis av typen underbuksehumor , før de førte oss tilbake til elegante og pikante Pigalle-stemninger med burlesk danseteater . 
Sprangene - eller krumspringene - er brå . 
Et sted inni dette sanseangrepet skimtet vi glimt av Elisabeth , Guri , Marian og Hilde . 
De kom ut i paljettkjoler til Lady Gagas « Born This Way » , noe de aldri burde ha gjort om de ikke skrur opp mikrofonlyden under neste forestilling eller blir like frekke som senere i showet . 
Litt for mye går forresten på engelsk , hvilket burde være unødvendig i et år da erkenorske Chat Noir fyller hundre år . 
« Showgirls » har blitt en påkostet , men fryktelig ujevn og tidvis forvirrende affære . 
Ett eksempel : 
Når Marian kommer ut i vindtett tøy og fallskjerm på « 71 grader nord » forventer vi i denne settingen et muntert nummer . 
Vi får det stikk motsatte . 
Hva Marian og hennes egen ektemann for øvrig finner på i « Bye Bye Blackbird » tør jeg ikke engang prøve å beskrive - Marian tar heldigvis grusomt igjen i en flott versjon av Joni Mitchells « Both Sides Now » . 
Prinsesse-nummeret har veldig gode anslag , men er for langt . 
Guri forsøker forgjeves å gjøre gull av « Kunstpause » , et nummer som knapt ville fått plass i en skolerevy . 
Og danserne burde aldri slippe til bak mikrofonen - de bør snakke med beina , det er derfor de er dansere . 
Imidlertid bidrar danserne sterkt til kveldens store nummer , Hilde Lyråns « Singletango » - en så fenomenalt fyrig og halsbrekkende tango-oppvisning , faktisk en koreografert orgasme , at publikum sitter med hjertet i halsen og svarer med stående applaus når Hilde kommer helskinnet fra behandlingen av danserne . 
En klassiker ! 
Likevel slår det meg at damene er bedre i stand up enn i show , iallfall før forestillingen er enda nøyere innstudert og justert . 
Den herlig selvironiske og lett mobbende tonen ( stort sett om alder ) mellom sangene utgjør en balanse som « Showgirls » trenger og som bringer blodet tilbake i et show som stilistisk er en nytelse , men som sjelden har dybde . 
Hver for seg har Marian , Guri , Elisabeth og Hilde heldigvis mye å spille på , de har åpenbart valgt sine egne tema for kvelden , men når alle er på scenen samtidig slås autopiloten på . 
Koreografien er derimot utsøkt og Cårejånni Enderuds kostymer er fantastiske . 
Liker du damene og har sansen for visuelt ekstravagant showbiz , kan du med andre ord trygt se også årets utgave av « Showgirls » . 
Selv om den kunne ha vært enda bedre . 
Teateranmeldelse : 
Effektiv Evita « Evita » på Det Norske Teatret er som en effektiv rockeopera ; full av sterke musikalske prestasjoner , men med mindre grad av intimitet . 
DET NORSKE TEATRET « Evita » Musikal av Tim Rice / Andrew Lloyd Webber Regi : 
Svein Sturla Hungnes Koreografi : 
Marianne Skovli Aamodt og Mette Welle Jacobsen Musikkansvarlig : 
Atle Halstensen 
Kapellmester : 
Svenn Erik Kristoffersen 
Med : Heide Gjermundsen Broch , Frank Kjosås , Jon Bleiklie Devik , Ingeborg S. Raustøl , Kristin Grue , Silje Storstein , Sigve Bøe , med flere Lloyd Webbers musikal har enorm musikalsk spennvidde , med opptil flere ørekilende hitlåter . 
I tillegg inneholder stykket de klassiske fenomener som maktkamp , oppkomlingens vei mot toppen , kynisk renkespill og ikke minst glamour . 
Det gjør at « Evita » , fortellingen om legenden Eva Peron , fortsatt finner veien til teatrenes repertoar . 
Regissør Svein Sturla Hungnes setter blikket på kynismen i manipuleringens makt . 
Han vil fortelle om en catwalk der en mytisk kvinne hersket med stålvilje . 
Hungnes serverer en tett og stram forestilling , men dveler lite ved ømhet og sensualisme . 
Effektiviteten gjør at Heidi Gjermundsen Broch som Evita får snaut med spillerom i starten . 
Det tar tid før man som tilskuer får etablert et forhold til Evita-skikkelsen og det tar tid før forestillingen får nerve . 
Først når hun kommer i armene til Argentinas kommende president aner vi hennes drivende manipulative talent - et talent Broch til fulle eksponerer med styrke og utstråling både musikalsk og mentalt . 
Hun får godt følge av Bleiklie som Peron , og ikke minst Frank Kjosås i rollen som den observerende kommentatoren Che . 
I likhet med Broch har Kjosås et fysisk musikalsk scenenærvær som plasserer duoen i eliteklassen . 
Ensemblet rundt dem veksler mellom å være arbeidsfolk , borgerskap og generaler ; skarpe observatører til Evitas - og Argentinas - turbulente tilværelse . 
Men også der er det stramheten som gjelder . 
Musikken og enkeltscener utgjør kontrasten , og i en del tilfeller er det vakkert og forførende . 
Kostymene er lekre , en fryd for øyet . 
Men i « Evita » ligger også så mange undertoner av sensualitet og intimitet . 
De kommer ikke klart nok fram i denne oppsetningen . 
BORGHILD MAALAND 
Anmeldelse : 
Mangfolddans på Operaen SEPTEMBERDANS 2012 . 
Nasjonalballetten . 
Den Norske Opera & Ballettscene 2 « Polypoly » : Koreografi Ingun Bjørnsgaard musikk : 
Arne Nordheim « Fade in Black » : 
Koreografi Kaloyan Boyadijev musikk : 
Ólafur Arnalds « Resin » : 
Alexander Ekman musikkcollage Dansere fra Nasjonalballetten Kostymer : 
Stine Sjøgren Lys : 
Pål Vidar Sævarang Når Nasjonalballetten starter sesongen er det med ny sjef , Ingrid Lorenzten , på plass . 
Repertoaret en god stund fremover vil allikevel være Espen Giljanes . 
I kjent stil starter den sesongen med « Septemberdans 2012 » . 
Det er tre helt nye verk hvor en av nestorene i norsk dans , Ingun Bjørnsgaard , er først ut med « Polypoly » . 
Tittelen er Arne Nordheims , og betyr noe slikt som mangemange . 
Nordheims musikk har mange dramatiske brytninger . 
Dette følger Bjørnsgaard flott opp i det koreografiske . 
Det virker som at danserne entrer et for dem et ukjent rom . 
Ikke alle er like komfortable , noen til og med forlater det for så forsiktig komme tilbake . 
I balletten blir Nordheims lydunivers overført til bevegelser , og Bjørnsgaard skaper mange nydelige skulpturelle posisjoner , og hun klarer å følge musikkens dramaturgi visuelt . 
Kaloyan Boyadijev er en koreograf i stadig utvikling , og det heldigvis i positiv retning . 
Gjennom hans « Fade in Black » vil han undersøker forskjellige former av avhengighet . 
Det har blitt en nydelig blanding av langsomme flytende passasjer blandet med kraftige eruptive partier . 
Hans balletter blir bare mer og mer helstøpte . 
Med « Fade in Black » har han skapt en liten perle . 
Han viser stor forståelse for avansert partnerarbeid . 
Særlig den første pas de deuxen mellom Kristian Alm og Victoria Amundsen var nydelig . 
Solodansen for Lisa Nielsen var nok et bevis på stor forståelse av den valgte musikken , og hun utførte den med en herlig indre glød . 
Kveldens avslutning , Alexander Ekmans « Resin » krever litt innside kunnskap om dansens verden for at en skal få full uttelling . 
Han befinner seg i et eget univers , med en helt spesiell form for humor , når han i dette verket utforsker hva ballett egentlig er . 
Etter Oslo venter Nord-Norge og Svalbard . 
Når Eggum og Sivertsen blir teater : 
Genialt gjenbruk ! 
TEATERANMELDELSE , MOSS ( VG Nett ) : 
Jada : 
Det går an å lage teater av visene til Jan Eggum og Halvdan Sivertsen : 
Fredag kveld kom beviset i forestillingen `` Ta meg med " '' " i Parkteateret i Moss . 
Regissøren Per-Olav Sørensen har utarbeidet konsept og idé : 
Fem ulike , `` vanlige " '' " mennesker i et tett naboskap . 
Bak hver sin dør skjuler de hver sin stemme , hver sine lengsler , hver sine gleder , hver sine sorger . 
Ut fra dette lages en medrivende dramaturgi . 
Frapperende 
På frapperende vis har regissørene valgt blant Eggums og Sivertsens låter - og stort sett bare dem . 
Noen ord , noen vers , er borte . 
Noen låter er lagt oppå hverandre . 
Likevel : 
Det blir forunderlig mye levd og ekte liv ut av dette , i tildels djervt tolkede viser . 
Når forestillingen er på sitt aller , aller beste - den første timen - oppleves det nesten magisk : 
Eggum blir tydeligere , Sivertsen dypere - enn når de selv synger sitt materiale . 
Det er godt gjort ! 
Mang slags 
De siste 20 minuttene lykkes ikke forestillingen like stødig å holde en rød tråd . 
Det avsporer langt i fra . 
Men fokus er ikke helt like glassklart - før Eggums `` Det er mang slags kjærlighet " '' " konkluderer det hele . 
Ensemblet er strøkent . 
Kjersti Elvik og Frank Kjosås er de mest rutinerte skuespillerne . 
Og det merkes . 
Men de tre andre følger djervt opp . 
Og Ida Holten Worsøes nesten hviskende versjon av Halvdan Sivertsens `` Kjærlighetsvisa " '' " er et høydepunkt av nydelig sceneformidling ! 
Arrangørene selv har kalt forestillingen en `` malankolimusikal " '' " . 
Treffende ! 
Denne forestillingen skal til høst og vår ut på omfattende norgesturné . 
Det er bare å glede seg ! 
Showpremiere : 
Bryggedans med popkongen 
Hvordan hyller man Michael Jackson - mannen som hyllet seg selv med gigantiske statuer - i et landsens kulturhus i Norge i 2012 ? 
Start med å ringe Åge « Glam » Nilsen , produsent og sirkusdirektør for kvelden , en mann som på ingen måte går av veien for å ta " ' " n helt ut med både patos og - glam . 
Showpremiere : 
« The Thrill of Michael Jackson » . 
Oseberg kulturhus Tønsberg . 
Regi og Produksjon : Åge Sten Nilsen og Gusty Utterdahl . 
Med : Ole Børud , Tine Zakariassen , Morten Larsen m.fl . 
Han har satt sammen en stram potpurri over popkongens låter . 
Noen rød tråd er ikke spesielt synlig , men det forstyrrer ikke - det stråler til tider genuin musikkglede fra scenen i Tønsberg . 
Åge selv dukker kun opp som special guest , og klarer å få vist at det bor en soulsanger der inne , med rockeraspet i stemmen på behørig avstand . 
Imponerende ! 
Showet er delt inn i syv deler , og partiene med både dansere , sangere og en rapper på plass fungerer definitivt best . 
Alt innrammet av en storskjerm med fint utvalgte bilder av popkongen ment for å få fram lommetørkleet . 
Åge har uttalt at han fikk øynene opp for Jackson da han leide inn heavyrocker Eddie van Halen på gitar , og i rocka låter som Beat it , Bad og Black or white rykket det i foten på selv grånende sommerdovne vestfoldinger . 
Pyro-effekter inkludert selvsagt . 
« Hovedrollen » spilles imidlertid av erfarne Ole Børud . 
Han utstråler etter hvert autoritet med sin myke soulglød , selv om Jackson-bevegelsene glimrer med sitt fravær . 
Det tar en lokal Jackson-lookalike seg av - til mer enn godkjent . 
Danserne er stramt koreograferte hele kvelden , og fortjener skryt . 
Best er de på de « militante » sekvensene i « The Drill » , og « Bad » med flere . 
Andre partier gløder ikke like mye . 
Det er edelt å la unge talenter ta seg av hyllesten av Jackson som barn . 
Fremføringen av « Music and me » , « Rocking robin » og « I want you back » fikk man imidlertid tidvis « Ungdommens kulturmønstring » -vibber av . 
Ujevnt , men med masser av entusiasme , noe det lokale publikumet visste å sette pris på . 
Et litt nedtonet soulparti med blant annet « The Girl is Mine » og « I just ca " n't " stop loving you » tøyes vel langt - og det er merkbart på publikum at lite skjer på scenen . 
Det tar seg solid opp mot slutten , gospelhyllest , tente lys på storskjermen og « Will you be there » . 
Nærmere Hollywood kommer du ikke på denne siden av Oslofjorden ! 
Og etter at zombiene hadde dinglet ut mellom publikum under « Thriller » er jeg helt sikker på at en og annen ville prøve seg på « moonwalk » på brygga i Tønsberg utover kvelden . 
PS : 
Anmeldelsen er basert på generalprøven hvor avslutningsnummeret « Man in the Mirror » ikke var med . 
ØYSTEIN DAVID JOHANSEN 
VGs anmelder : 
- Ari har ikke gjort det lett for seg STAVANGER ( VG ) 
« Treningstimen » holder det den lover ; det er Ari Behns trening som dramatiker , og den varer en time . 
ROGALAND TEATER : 
« Treningstimen » av Ari Behn . 
REGI : 
Kim Sørensen . 
DRAMATURG : 
Njål H. Mjøs / Kristian L. Strømskag . 
SCENOGRAFI : 
Arne Nøst . 
MED : 
Espen Hana , Kikki Stormo og Svein Solenes . 
Man kunne gjort seg lystig på forfatterens bekostning og sagt det er trist som faen at svennestykket ikke svinger seg til de samme høyder som hans novelle- og romanproduksjon . 
Dramadebuten har likevel noe for seg . 
Prosjektet er hverken uinteressant eller uintelligent tenkt : 
Menneskets iscenesettelse av seg selv , behovet for å synes og ta seg ut i lånte påfuglfjær , er ikke - jeg hadde nær sagt - noe Ari Behn har funnet på . 
Selv om det av og til virker slik . 
Hva som skiller en posør fra en amatør kan være vilkårlig og situasjonsbetinget . 
Ideen er opplevelsen av seg selv ( og andre ) som noe annet enn det omgivelsene ser . 
Og sannelig er det nærliggende , rent objektivt , å vise til en herværende premieremottakelse hvor dramatikerens eget hoff gir syn for sagn . 
Dette ikke for å være nedlatende , men fordi auraen rundt avsenderen truer med å stenge for det han har å melde . 
Ari har på ingen måte gjort det lett for seg som debutant når han også formmessig utfordrer et rådende bilde . 
For eksempel : 
En David Lynch-aktig metavinkel med grenseoverskridende fortellerperspektiv , er et modig eksperiment som ikke har vært særlig utforsket i teatret siden Luigi Pirandellos rollefigurer etterlyste sin egen forfatter i Nobelprisvinnerens mest kjente skuespill fra 1921 . 
Hos Ari Behn er det en av karakterene , Anton Sommerfeldt , som i tekstens ikke helt vellykkede vendepunkt hevder han har skrevet replikkene i stykket - at den verbale fektekampen av en treningstime vi bevitner , i dobbelt forstand er hans verk . 
I en ideell dramaturgi burde vi på dette punkt skvette til og lure på hva som egentlig foregår mellom fru Sommerfeldt og hennes personlige trener , Kevin ( Solenes ) . 
En overtydelighet , som om verken forfatter eller regissør stoler på at publikum skjønner piruetten , frarøver oss imidlertid muligheten . 
Denne tråden er likevel mer forvitnelig enn de stormkast og innrømmelser som den bemidlede Anton ( Hana ) og hans skuespiller- / trofékone Lydia ( Stormo ) forsøker innbille oss . 
Etter Strindberg , Albee ( « Hvem er redd for Virginia Woolf ? » ) og Ibsen ( Lydia har den samme erkjennelse av ekteskapet som Nora ) , blir eruptive ekteskapelige oppgjør i dette landskapet bare påstander og løskrutt . 
Som forestilling oppleves « Treningstimen » statisk og uforløst . 
Det den dypest sett vil , er langt farligere enn det de får til . 
Munter og smart kjærlighetsmedley 
Kjærligheten er ikke lett . 
Men den er uhyre anvendelig - for eksempel til en smart , underholdende og absolutt trivelig musikalstund på Det norske teateret . 
« Eg elskar deg , du er helt perfekt , men burde du ikkje ... » er den relativt omfattende tittelen på senvinterens vellykkede publikumsfrieri . 
Det er en norsk oversetting og tilpassing av et stykke musikaloverraskelse fra New York ; det kom fra off-off-Broadway , og stjal hjerter og spredde glede i lang , lang tid . 
Det bør den gjøre i Oslo , også . 
Det er fire flotte og uttrykksfulle skuespillere - samt tre ytterst kompetente musikere - som fyller hele scenen . 
Med kjærlighet fra de første famlende favntak - frem til gravens rand , der kjærligheten er like viktig for det gode liv som alltid ellers . 
Musikken er en mosaikk fra Bach til Brøndbo , så å si . 
Og tekstene går fra det ørlite klisje-haltende til noe riktig kløktig . 
Rett som det er , forresten . 
De fire skuespillerne er ytterst forskjellige . 
De utfyller hverandre dog helt fint . 
Men bare to får anledning til å ekselleret : 
Heidi Gjermundsen Broch både i strutteskjørt og som filfrustrert nattdater . 
Og Teodor Janson , hvis komiske timing rett og slett er briljant . 
Han har for øvrig også de beste tekstene . 
De to andre har det litt gråere med sitt stoff . 
Og man kan jo lure på at hvorfor det ikke spres en smule amorsk tryllestøv over et så nydelig råstoff som Heidi Ruud Ellingen . 
Når det likevel handler om scenekjærlighet , mener jeg . 
Og her er forestillingens lille svakhet : 
Den er god , gjennomført og så trivelig , så trivelig ! 
Men den trekker egentlig ikke fram noe ekstraordinært . 
Forrykende jungelfest « Jungelboken » har mange kapitler ; Chat Noir blar opp et helt nytt . 
Fra de dype indiske skoger , via Den Nationale Scene i Bergen , kommer en festlig familieforestilling - fortsatt med en gjenkjennelig Disney-signatur , men likevel frisk nok i Trond Lies iscenesettelse til å kunne kalles original . 
Det kan synes som et vågestykke i seg selv å gå løs på « Jungelboken » etter Det norske teatrets akrobatiske Kill Bill-oppsetting ( 2008 ) som er blitt en referanseforestilling det er vanskelig - og dypt urettferdig , selvfølgelig - å bli målt opp mot . 
Men teaterkunsten er ikke rettferdig , også der gjelder jungelens lov . 
Så derfor er det ganske fint å kunne senke skuldrene og melde at Chat Noir-teamets dels forrykende versjon byr på så vel akrobatikk som dans - samt mye musikk og tørrvittig humor . 
Og den står godt på egne poter . 
Sant nok har manusforfatter Vidar Magnussen ved sin innførsel av dyr og øgler som ville vært Rudyard Kipling fremmed i denne biotopen , skapt et typegalleri i som grenser til faunakriminalitet . 
Samtidig ville ingen vært Keme Kameleon foruten , aller minst i Justerpris-vinner Sturla Berg Johansen gestalt . 
Skjønt Leif Juster - det er mer Einar Rose over ham der han vagger rundt med nyervervet pondus og kommenterer begivenhetenes gang . 
Karakterene for øvrig er de gode gamle ; Baloo ( Geir Morstad ) , Bagheera ( Kjærand Moe ) og et par fornøyelige gribber med synkende blodsukker ( Simon Andersen og Hilde Lyrån ) - mens den skumle tigeren Shere Kahn ( Erik W. Jacobsen ) fremstår med nokså reven pels , som en litt sliten desertør fra en turnéproduksjon av « Cats » . 
Av Kiplings fabel er stort sett bare grunnhistorien om Mowgli tilbake ; menneskevalpen som vokser opp blant ulver , inntil han en dag blir eskortert « hjem » igjen , gjennom jungelen . 
Handlingen er kokt ned til musikalske opptrinn som finner sted under denne klasereisen fra banantrær til Banana Republic . 
Lydsporet spenner fra Cole Porter og Henry Mancini , via The Platters og Deep Purple til Culture Club , John Farnham og Baltimoras « Tarzan Boy » ( ! ) i Vidar Magnussens norske orddrakt - inntil det hele avrundes i en fullstendig umotivert Bollywood-finale . 
Men skitt au ! 
Når apene går bananas og elefanten danser på bordet , er det fest . 
( Gammelt jungelord ) Noen eksterne linker 
Universelle Elling i USA NEW YORK ( VG ) 
Elling og Kjell Bjarne har inntatt et teater i New York med sin universelle angst og sitt sårbare vennskap . 
Og ja - det funker på Broadway også . 
Selv med Kiwi-poser og Ringnes pils på scenen . 
ETHELT BARRYMORE THEATRE , NEW YORK : 
« Elling » Simon Bents manus er basert på Petter Næss " ' " og Axel Hellstenius filmmanus av Ingvar Ambjørnsens roman . 
Regi : 
Doug Hughes Scenografi : 
Scott Pask 
Med : Denis " O'Hare " , Brendan Fraser , Jennifer Coolidge , Richard Easton , Jeremy Shamos 
Det er en stor begivenhet for nordmenn når et stykke Norge i en eller annen form treffer den store verden . 
Dette er en oppsetning som til tross for et snev av ensformighet treffer , fordi den tvers igjennom har den lune og varme tonen som ligger i bånn fra Ingvar Ambjørnsens side ; en finjustert følsom streng der betydningen av vennskap er sentral . 
Jeg så « Elling » på en prøveforestilling lørdag ettermiddag , sammen med « vanlige » teatergjengere , ingen norsk heiagjeng eller pyntet premierefolk . 
Nå er det ikke publikum som skal anmeldes , men jeg kunne ikke la være å fange inn på radaren at vi lo av de samme tingene , at denne nydelige lille fortellingen om to odde mannfolk har et grunnleggende element av medmenneskelighet som berører . 
Ikke minst gjennom den nesten Beckett-lignende absurde komikken . 
Den Broadway-erfarne regissør Doug Hughes har inntil de minste detaljer fokusert på at dette foregår i Oslo , Norge . 
Plastposene er merket Kiwi , ølboksene er merket Ringes . 
Selv til den uramerikanske julelåten « St. Claus is coming to town » har man funnet frem en CD der en norsk barnestjerne synger - på norsk . 
Etter pausen kommer anmodningen om å slå av mobiltelefonen på norsk . 
Nå kan det naturligvis hende at noen får bekreftet sine mistanker om underlige nordmenn , i alle fall de som har sett filmbrødrene Coens herjinger med skandinaver i filmen « Fargo » . 
Men det som først og fremst er bonus for denne versjonen , er Denis " O'Hares " glimrende Elling . 
Den erfarne skuespilleren som nå har hatt stor suksess i sin medvirkning i « True Blood » , kombinerer humor og tristesse med overlegen sikkerhet . 
Han nyanserer den hårfine balansen mellom angsten , det skarpt tørrvittige , den infame skepsisen overfor sosialarbeider Frank , og det utrolig sårbare vennskapet med Kjell Bjarne . 
Brendan Fraser som Kjell Bjarne er mer ensformig i uttrykket . 
I en rolle som sexfiksert bamsefar med begrenset ordforråd , viser han likevel rørende detaljer av stor omsorg . 
Dog ikke helt i Sven Nordins klasse . 
Rollene til den høygravide Reidun Nordsletten ( Jennifer Coolidge ) , sosialarbeider Frank ( Jeremy Shamos ) og poeten Alfons ( Richard Easton ) fungerer mest som scenisk støtteapparat i Elling og Kjell Bjarnes utvikling fra å være institusjonspersoner til å bli veltilpassede samfunnsborgere . 
Dermed blir den storrøykende , høygravide rødvinsdrikker Reidun ( Jennifer Coolidge ) mer et kuriøst innslag enn en person som angår . 
Men at Ellings verden er universell og berører , viser også denne oppsetningen . 
Nytt humorshow : 
Frekt som få Enhver generasjon har sin egen statsministerparodi . 
Overflodsgenerasjonen har to . LATTER , Aker Brygge : 
« Julelatter 2010 » av og med Anne-Kat . 
Hærland , Dagfinn Lyngbø , Are Kalvø , Nils Ingar Aadne . 
Julen kom tidlig i år , og i en av de tøysete pakkene vi åpnet på Latter i går kveld ramlet det ut ikke mindre enn to " Stoltenberg'er " . 
Den ene forkledd som Are Kalvø , det skal sies , og gjenhøret med vår « Hallo i Uken » - favoritt var vidunderlig nok . 
Men det spørs om ikke trollmannens læregutt nå overstråler sin mester . 
Nykommeren Nils Ingar Aadnes versjon av statsministerens onde tvilling er så presis i sin perfide omtrentlighet at han når som helst kan steppe inn i Stortingets spørretime og gi minst like fyllestgjørende svar som regjeringssjefen selv . 
Rolf Just Nilsen hadde både Borten , Korvald og Bratteli på repertoaret . 
Anne Marit Jacobsen var mer Gro enn Gro . 
Rune Andersens konstant furtne Thorbjørn Jagland tok typen mer enn stemmen på kornet . 
Are Kalvøs pompøse Bondevik-parodi omfavnet begge deler . 
Kalvø har også Jens Stoltenberg godt inne , som vi vet , men side-om-side med Nils Ingar Aadne i en forrykende statsministerduell ( som er et gullkantet show i showet ) , er det unge Aadne fra Andebu som i snublende intonasjon og stemmelikhet tar kaken . 
Nå betyr det i og for seg ikke så mye i denne julebordstilpassede forestillingen hvor alle er vinnere . 
Man kan bare ikke feile med en besetning som denne , hvor enhver især inntar forventede roller : 
Den uimotståelige Anne-Kat . 
Hærland er frekk som få. - og slipper unna med hva det skal være . 
Elleville Dagfinn Lyngbø gir katter med ADHD og polakker med drill et ansikt . 
Are Kalvø er både subtil og tøysete , elegant og banal . 
Også er det Nils Ingar Aadne , da , som jeg litt urettferdig har kalt nykommer . 
Han har strengt tatt holdt det gående , i full fart , siden 2003 - men i dette laget er han ferskingen . 
Det skulle man knapt tro . 
Aadnes komiske univers spinner rundt eget liv , slik det gjerne gjør i stand-up-verdenen , men han er hverken pinlig utleverende eller påtrengende privat . 
Dessuten har han skjønt den dramaturgiske viktigheten av å gi fortellingen sammenheng , uansett avstikkere underveis , slik at halen biter hodet i en punchline som blir noe mer enn en tilfeldig vits . 
En malplassert sketsj om Anne-Kats dramatiske ambisjoner kunne med fordel vært strøket . 
Alle fire har såpass mye bra på lager hver for seg at det lett anstrengte fellesnummeret kan overlates neste års russerevy . 
Teateranmeldelse : 
« Albert & Anna » Med tangoens brusende rytmer som akkompagnement er fortellingen om Albert og Anna blitt en varm og vemodig livsdans . 
Frodig livsdans 
Et langt samliv – et langt kjærlighetsliv – er ikke alltid en dans på roser . 
Vel så ofte skjærer det ut i sinne , irritasjon og melankoli , før trådene samles i en mild forsoning . 
Denne følelsesmessig spennvidden er sterkt tilstede i gjennom Espen Leite som med sine varierte tangorytmer fra trekkspillet understreker og nyanser Frode Gryttens tekst . 
Forestillingen har urpremiere under Festspillene i Bergen , senere skal den på turne med Riksteatret landet rundt til høsten . 
Det er med andre ord mange som kan glede seg over dette sødmefulle og frodige stykket i Hildegun Riises kloke regigrep . 
Når stykket heter « Albert & Anna » , ikke « Albert og Anna » , så skjønner man raskt at dette handler om livet og kjærligheten som teamwork , en kontrakt . 
Et blikk eller en bevegelse fra den ene , fortsettes med småhumoristisk uanstrengthet av den andre . 
Det begynner i samlivets første fase , og utvikles nærmest til perfeksjon ettersom årene går . 
Men balansen vakler når Alma gradvis glir inn i demensens verden . 
Gryttens tekst veksler mellom å se det hele fra nåtidsperspektiv og tilbakeblikk til den gang Albert og Anna møtes . 
Som metafor på kjærlighet som krever samarbeid er parets hage det sentrale . 
Den har de bygget opp fra de flyttet inn , de har sådd , dyrket og høstet . 
Stykkets fire samkjørte skuespillere beveger seg fint mellom det som handler om følelser , og passasjer med mer analytisk tilbakeskuende blikk . 
Den innflettede dialogen fra fortiden , og « samtalene » mellom de ulike årgangene av Albert og Anna viser at alder er et tall – og delvis fysisk forfall – men at personligheten er noe man drar med seg gjennom livets ulike faser . 
Sverre Bentzens og Kari Simonsens samspill er overbevisende . 
Bentzen formidler med ørsmå nyanser frustrasjon , sinne og stille resignasjon som utvikles når han må slippe taket i det som har vært fundamentet i hans liv , Anna . 
Simonsen beveger sin Anna mellom det skjørbare og det brå utagerende . 
Etterhvert er det bare minnene som består , knapt nok dem , for hennes vedkommende . 
I nydelige små øyeblikk flettes minnene sammen av de to « gamle » på scenen i samspill med de unge utgavene av paret , fint spilt av Stine Robbin og Kristoffer Sagmo Aalberg . 
Noe av teksten har et riktignok et søtladent skjære over seg , og enkeltscener bærer preg av det samme . 
Dette er feelgood , men med en dose klokskap og velspilt vemod . 
Med Espen Leites store register av følelser gjennom trekkspillet blir dette en livsdans - en tango for fire . 
Anmeldelsen er skrevet etter en kritikervisning i Oslo . 
Borghild Maaland 
Teateranmeldelse : 
« Peer Gynt » GÅLÅ ( VG ) 
Med far og sønn Oftebro til vanns og til lands er årets « nye » Peer Gynt på Gålå blitt en underholdende livsreise med ironisk snert . 
Sanselige karer med luftslott 
De to , Jakob og Nils Ole , utfyller hverandre i blikk , bevegelser og stemmelikhet fra et ungdommelig løssluppent perspektiv , via sårbar stolthet , frekkhet og til slutt en form for klok selvinnsikt . 
Skjønt ; Peer er og blir en luring som åleglatt smyger seg utenom selv når han går på trynet i kjølvannet av sine egne svulstige vyer – luftslott . 
Epoken er « vår » , fra rundt 1960-tallet og frem til nå . 
De sommerlige oppsetninger av Ibsens store verk ved Gålå-vannet har blitt en institusjon som kulturelt sett nærmer seg en Holmenkolldag . 
I år er det Strøm Reibo som har tatt regigrepet . 
Hennes visuelle og kreative klo er tydelig , med effektiv bruk av pyroteknikk , båter og solide plask for skuespillerne i det temmelig kjølige vannet . 
Kall det gjerne publikumsfrieri , men har man en slik naturlig scene til disposisjon , er det ingen grunn til å være lavmælt . 
Særlig når det også gis så sterke og klare rammer for selve teksten . 
Den musikalske spennvidden , med tivoli-toner , pop , en dæsj folketoner og en dose Grieg utgjør et fint akkompagnement . 
Det er det gyntske luftslott som er forestillingens fundament . 
Det starter med en diger vegg av tre som stenger for utsikten til vannet . 
Der klistres det opp plakater om « Gyntiania » – en fornøyelsespark som skal bygges . 
Etter å ha løyet sin kjære mor Åse huden full og klistret henne opp på veggen , river han den ned for å være med på party på bygda . 
Alle som kan sin Peer Gynt vet hvordan DET går ; en fyllekule med bruderov , heisatur med jenter i fjellet og en kjapp , men avgjørende affære med datteren til selveste Dovregubben . 
Selv renheten i Solveigs sjel kan ikke redde ham fra å bli utstøtt av det gode selskap . 
Derfra og ut eskalerer Peers liv i et heseblesende forsøk på å skape noe som kan gjøre ham stor , men når motstand dukker opp underveis viker han unna . 
Han vil ha « hverken vinning eller forlis » og da er det lett å ty til en « løgn som kan endevende » – for å sitere ord Ibsen legger i hans munn . 
Strøm Reibos oppsetning formidler Peers lange livsløgns-reise med mye munter underholdning som tydelig glir over i satiriske observasjoner . 
Noe av det er overdrevent tydelig og gjentagende . 
Men hele tiden er fokuset på en Peer som er sensuell , forførende , en luring og en sårbar og såret gutt . 
Duoen Oftebro formidler dette perspektivet på ulikt vis , men med en felles tone . 
Den unge Oftebro er en snarrådig sjarmør , som er lett å like . 
Den eldre Oftebro har pondus til å formidle et levd liv med et fabelaktig scenenærvær . 
Dynamikken mellom de to er fresende fyrrig når de entrer scenen sammen i et sanselig møte med Anitra . 
Den ene Anitra spilt av Mari Strand Ferstad , som også spille Solveig . 
Den andre Anitra spilles av Nina Ellen Ødegaard , som også spiller den grønnkledte . 
Det erotiske mikses med de to Peer-enes presise replikkveksling med seg selv , og ender – symbolsk nok – med at de to Anitra-ene « hevner » sine medsøstre Solveig og den grønnkledte med å ta rotta på gutta og stikke avgårde i en golf-bil . 
De varsomme øyeblikk er ivaretatt av Peers dialoger med moren , utmerket spilt av Marianne Nielsen , og en Solveig som har en stillferdig symbolsk ro og trygghet rundt seg . 
Et høydepunkt som sammenfatter forestillingen er Peers møte med knappestøperen . 
Nils Ole Oftebros dialog med en glimrende Anne Krigsvoll er helt nedpå når kveldsmørket og regndrysset senker seg over Gålåvannet . 
Da gis rom for de store spørsmålene ; om hva det er å være seg selv , hva vil man med livet sitt . 
Og i vannkanten er det et tivolihjul med lys som slås av og på ; lykkehjulet er en flyktig glede . 
På taket sitter Solveig – rakrygget . 
Forestillingen kunne nok ha vært strammet inn underveis , men den gyntske livsreisen til far og sønn Oftebro er en opplevelse for sanser og hodet . 
BORGHILD MAALAND 
Teateranmeldelse : 
« Closer » Sexpratet i « Closer » nærmer seg ordgastiske høyder , uten at innholdet tenner den helt store gløden . 
Sex , løgn og ballespark Patrick Marbers stykke har siden urpremieren i London på slutten av 90-tallet stadig vært spilt på verdens scener . 
Nå har den kreative regissør Per-Olav Sørensen og hans skuespillere knadd i teksten med nåtidens øyne . 
Tonen er både distansert og nær , det er en tilstandsrapport som formidles , snarere enn en fortelling om mennesker vi egentlig har særlig empati for . 
Det er godt rom for en dose saftig humor , men den språklige fikseringen på knulling som var rå på 90-tallets scener , er ikke akkurat sjokkerende i 2017 , og blir etter hvert noe krampaktig . 
Her er det sex , løgn og verbale ballespark . 
« Closer » berører likevel noe som ikke har endret seg særlig de siste 20 årene . 
Det handler om det til tider strabasiøse samlivet mellom sex og kjærlighet ; sett fra fire menneskers noe ulikt ståsted . 
Det er en lege , Larry , som er vant til å lappe sammen folk , det er fotografen Anna som fanger inn det triste for å gjøre det vakkert , om nekrologjournalisten 
Dan som helst vil dikte andres liv og om Alice , en ung stripper som skjuler sin identitet , men som er den av persongalleriet som er mest tro mot sannheten . 
Handlingen utspilles over noen år . 
Gjennom et fint vevd nett møtes de , blir betatt og bedratt . 
Partnere skiftes . 
De vil ha et aktivt sexliv , de vil ha spenning og begjær . 
Og som de moderne vestlige mennesker de er , så vil de også ha kjærlighet – den gammeldagse ømme omtanken og ærligheten i et forhold . 
Denne kombinasjonen kan være problematisk for et menneske som hele tiden lurer på om det er et bedre tilbud ved neste klikk . 
Og det fører i alle fall til løgner som baller på seg . 
De fire på scenen har en lett tone seg imellom , selv om det under premieren i blant manglet noe i flyten . 
De ber ikke om publikums empati . 
Dette er mer « scener » fra frustrerende samliv . 
Teksten har flere dybder , som ikke alltid kommer like godt frem , men muligheten for at firkløveret skal samkjøres i løpet av høsten er godt til stede . 
Tror jeg . 
Mye av teksten – og forestillingen – har intensitet og velformulerte poenger . 
Regissøren bruker musikk på en symbolsk og snedig måte som mellomspill som binder de ulike scenene sammen . 
Pop / rock låter uten tekst , med strykere . 
På slutten av stykket høres Metallicas Nothing else Matters ( So close , no matter how far , Couldn´t be much more from the Heart ) . 
Hva hjertet vil er EN ting , men begjær og nervøs spenning kan lage mye kluss . 
Som hos de impliserte i denne litt sprikende forestillingen . 
Borghild Maaland 
Teateranmeldelse : 
« Les Misérables » Følelsene fosser fram blant « de elendige » som utgjør persongalleriet i dette mektige musikalske epos . 
Lidenskap og vemod 
Hvis musikaler hadde hatt en egen Champions Leauge , så hadde definitivt « Les Misérables » ligget høyt oppe , kanskje helt på topp . 
Musikken er i en egen klasse . 
Den er flott og til dels ganske krevende og gir ikke rom for småsnakk mellom « hitlåtene » , som forøvrig står i kø . 
Regissør Per-Olav Sørensens valg av aktører fra litt ulike musikalske bransjer , gir en fin spennvidde i det musikalske bilde . 
Deres varierte ståsted er med på å gi fine nyanser i det store galleri av svært ulike personligheter . 
Basert på Victor Hugos roman « De elendige » fra 1862 , handler også musikalen om et samfunn i opprør , om kamp for å overleve , om fattigfolk , juksemakere , straffanger og prositituerte , kort sagt om folk i trøbbel og med sterke følelser i tillegg . 
Det er drakampen mellom den tidligere straffange Jean Valjean og mannen som alltid jakter ham , inspektør Javert , som er musikalens bunnlinje . 
I Sørensens regi har det religiøse aspekt blitt mer synlig enn vanlig . 
Det handler i stor grad om troen som grunnlag for tilgivelse eller hevn . 
Det er Valjeans barmhjertighet mot Javerts biske hevntokt . 
Søfteland og Hoff Mittet veksler mellom å « vinne » sin musikalske dueller , begge er overbevisende . 
Søfteland vokser i rollen utover forestillingen og er både rå og rørende når han mot slutten lar sin Valjean med verdighet stanse flukten fra sin egen fortid . 
Råheten ligger også latent i forestillingen som helhet . 
Barmhjertighets- og hevn-motivet er også tydelig i forholdet mellom øvrighet og undertrykte . 
De mest sårbare , barna - nydelige skildret gjennom Cosette som barn og guttungen Gavroche som dør på sin post - er med på å gi en besk klang i et scenerom preget av en slags realistisk nøkternhet . 
Folketeatrets store scene gir ikke så mye rom for intimitet . 
Likevel når fortellingene om de triste - og mindre triste - skjebnene fram . 
Sterke og såre kvinneskikkelser som Fantine og Eponine har fått dyktige forsvarere i Karin Park ( som spilte Fantine under premieren ) og Marion Ravn . 
Jenny Langlo har hele den voksne Cosettes uskyldighet i seg , og Lars Henrik Aarnes overbeviser suverent som den forelskede Marius . 
Legg til duoen Dennis Storhøi og Mariann Hole som det frodige , frekke og ufyselige ekteparet Thenardier og du har en komposisjon av frodig teater , musikal og pop-erfaring som kler Atle Halstensen musikalske vri . 
Det er flust av lidenskap , store ord og handling på grensen til det pompøse i « Les Misérables » . 
Stor underholdning med mye varmt vemod . 
Borghild Maaland 
Teateranmeldelse : 
« Kirsebærhagen » Komedie og tragedie i sømløse vekslinger gjør « Kirsebærhagen » til en minneverdig teateropplevelse . 
Lekent og rørende i « hagen » Fortellingen om et russisk samfunn i kraftig brytningstid på slutten av 1800-tallet , virker på ingen måte utdatert i Hanne Tømtas regigrep . 
Med et topplag av skuespillere som fundament , har hun skapt en forestilling med stilisert modernitet , leken humor og direkte rørende partier . 
Tsjekovs stykke er skrevet i 1903 og handler mye om endringene som ulmet i det store russiske riket . 
Den gamle tid må vike for den nye , mennesker er i en forvirret tilstand av usikkerhet . 
Eierinnen av et gammelt gods , med en legendariske kirsebærhage , nekter å se at kapitalen er oppbrukt og godset må selges . 
At den mulige oppkjøper er en oppkomling ; sønn av en av bøndene som har jobbet på godset , gir henne enda større grunn til å fortrenge de vanskelige fakta . 
Han er pragmatiker , og ser muligheten for å rasere den gamle hagen , for å bygge sommerboliger til byfolk . 
Stykket spilles på Nationaltheatrets bakscene . 
Blant de hvitmalte veggene er det heist opp et tre - uten blader eller blomster . 
Skuespillerne , kledd i nåtidsklær , sitter i stor grad på en stolrekke , eller beveger seg i utkanten blant publikum , som observatører til spillet som foregår . 
Og spillet fascinerer både på det menneskelig og det ideologiske plan . 
Teksten har et underliggende nivå av ord som ikke blir sagt , og som får konsekvenser for enkeltpersoner . 
Samtidig er Tsjekov tydelig i sin beskrivelse av den totale mangel på handlekraft som rammer overklassen i møte med geskjeftige , løsningsorienterte og fremadstormende mennesker . 
Kontrasten mellom de ulike holdninger er klart synlig i denne oppsetningen . 
Skuespillerne skaper fine karakterstudier av de personene de er satt til å forsvare . 
Gisken Armand er en herlig , flagrende og energisk godseierinne , Ljubov Ranevskaja . 
Hun er stolt og sta , og lukker øynene for fakta med en blanding av desperasjon og vantro . 
Armand viser en karakter som vingler , men som også er en raus og inderlig kvinne . 
Hennes motpol - men også venn - er oppkomlingen Lophakin . 
Trond Espen Seim balanserer fint i uttrykkene ; et ønske om egentlig å være en reddende engel for den skadeskutte godseierfamilien , og samtidig markere at nå er det han som har makten . 
Bak den litt såre ømheten skjuler det seg mye vulgaritet når generasjoner av undertrykkelse skal viskes vekk . 
Den ungdommelig tro på en lysende fremtid er representert ved Hanne Skille Reitan som Ljuvovs unge datter Anja og Emil Johnsen som studenten Trofimov . 
Johnsen spiller på optimisme og skarpe betrakninger ispedd en sjarmerende dose naivitet . 
Bjørn Floberg er svært god i jobben med å latterligjøre den noe stakkarslige broren til Ljubov , og Laila Goody har noen morsomme og ettertenksomme innspill som guvernante med forvirret fortid . 
De baler med tiden de lever i , og med livet selv - og de berører oss . 
Som i sin oppetning av Tsjekhovs « Tre søstre » på samme scene for tre år siden , har Tømta fått nestoren Espen Skjønberg på laget . 
Det i seg selv er en opplevelse . 
Han fungere delvis som forteller , delvis som den gamle tjener Firs , og utstråler respekt og vennlighet i hver minste replikk eller bevegelse . 
En mann som med et samstemt ensemble er med på å understreke det som ligger av latter og tårer i « Kirsebærhagen » . 
Borghild Maaland 
Showanmeldelse « Tusvik og Tønne » : 
– Befriende bajaser Tusvik og Tønnes nye show svinger fra ekstremt bra til innviklet og litt umotivert . 
Showpremiere . 
Tusvik & Tønne på oppdragelsesreise . 
Latter , Oslo . 
Med : 
Lisa Tønne og Sigrid Bonde Tusvik Regi : Vemund Vik . 
Produsent : 
Elina Kranz og Stand Up Norge AS Familieanliggender – nærmere bestemt arv , miljø og oppdragelse – er den røde tråden når Tusvik og Tønne har premiere på sitt nye show på Latter . 
I løpet av en knapp time-halvannen får publikum servert et bredspektret utvalg av duoens repertoar , gjennom stand-up , sangnumre , parodier og mer alvorspregede innslag . 
Show-faktoren er høy , det er nærmest umulig å kjede seg , og humoren svinger fra treffende og absurd , til litt mindre presis og gjennomarbeidet . 
Skyter fra hofta Tusvik og Tønne er ikke redde for å si hva de mener . 
De skyter fra hofta , mot alt fra Petter Northug til sine egne ektemenn , til Donald Trump og tilbake til Sylvi Listhaug og Siv Jensen . 
Sistnevntes munn blir hyppig referert til i forbindelse med Tusviks mye omtalte « rumpehull » -kirurgi . 
Det er frekt , men det funker . 
Tusviks perfeksjonerte Mette Marit-parodi er blant kveldens høydepunkt . 
Det samme gjelder parodien av Märthas engleskole , der høysensititve skal lære å lage taco på en beroligende måte . 
Parodien av Sophie Elise Isachsen , der Tusvik holder seg på hofta og sier « æ e imot kroppspræss » er mindre vellykket . 
Les også : 
Tusvik og Tønne er « Årets morsomste » Spøken er ment som et spark til selvmotsigelser hos unge forbilder som tar plastisk kirurgi . 
Likevel føles det upresist – som en pappfigurversjon av en Isachsen fra 2014 . 
Mye av materialet hopper også for fort mellom kjente personer til at man får noe særlig ut av det . 
Tuller med egne erfaringer Tusvik og Tønne er på sitt beste når de tar seg god tid med historiene slipper seg helt løs og tuller med egne erfaringer og synspunkter , som sine respektive fedres oppdragelses-strategier , eller hvordan Tønne lever et liv med « svulst og SUV » . 
Noen av numrene blir for kompliserte og interne til at man klarer å henge med . 
Særlig det siste innslaget , hvor en idé om å lage fest for hele Afrika plutselig involverer et event-byrå , utdeling av baguetter og norske artister . 
Premisset for sketsjen er uklart , og den hviler på litt for mange forutsetninger og bransjeinterne betraktninger til at publikum klarer å henge med . 
Fikk du med deg ? 
Bonde Tusvik i VG-kronikk : 
Eias briller har flekker av sæd « Tusvik og Tønne oppdragelsesreise » er en ekstremt innholdsrik tur , med noen fartsdumper , noen svinger hvor man risikerer å falle av , men med mange severdigheter . 
VILDE SAGSTAD IMELAND 
Teateranmeldelse 
« En tjener for to herrer » : 
Rykk og napp Oslo Nye satser kassa på klassisk komedie i høst . 
Det går sånn passe , og mye i rykk og napp . 
« En tjener for to herrer » er opprinnelig en nesten tre hundre år gammel komedie ført i pennen av italienske Carlo Goldoni . 
Briten Richard Allen ga stykket en skikkelig make over i 2011 , og sørget for en publikumshit på Londons teaterscene . 
I Bjarte Hjelmelands oversettelse og Kim Haugens regi er stykket blitt grei skuring , men uten den gjennomgående energien som får deg helt frem på setet . 
Handlingen er så banal at den nesten ikke trenger å gjenfortelles . 
En sulten ung mann , Frank Hansmark spilt av Bjarte Hjelmeland , roter seg inn i rollen som tjener for to herrer og havner dermed midt opp i en intrikat forvikling av sjalusi , drapsanklager og utpressing . 
Handlingen i den norske oppsetningen er pussig nok lagt til Sandefjord anno 1963 , men tidskoloritten er grundig ivaretatt ved hjelp av kostymer og scenografi . 
Handlingen skrider tablåaktig frem , de fleste komiske poenger blir varslet god tid i forveien , og i tråd med sjangerens krav blir de gjerne gjentatt tre ganger . 
En viktig tilførelse til stykket er det såkalte shiffle-bandet , egentlig er det vel mer snakk om rockabilly , som med ujevne mellomrom bryter opp stykket med musikk fra den gang da . 
Det er morsomt og underholdende nok , men hva dette egentlig har med handlingen å gjøre er det vanskelig å få øye på . 
Men det piffer i hvert fall opp stemningen i en forestilling som til tider blir trukket ned i tempo av en litt for ordrik tekst og noen langtrukne scener . 
Egentlig tar det ikke skikkelig fyr før vi kommer til den rene slapsticken og den helt forenklede forviklingskomedien . 
Men da er det til gjengjeld inn og ut av dører , ramling ned trapper og klabb og babb så det holder i lange baner . 
Bjarte Hjelmeland bærer det meste av oppsetningen på sikkert og drevent vis , overbevisende hektisk og med en umiddelbar publikumskontakt som mange av hans kolleger kan misunne ham . 
Skuespillerprestasjonene for øvrig er ujevne , det blir mye og litt stivbeint rollemarkering fra det rikholdige ensemblet på scenen . 
Men Petter Vermeli er ytterst overbevisende som den glætte pappagutten Sivert Stabell , Henriette Faye-Schjøll har masse sjarm i rollen som Laila og unge Sindre Postholm løser elegant rollen som desorientert oldning . 
Regissør Kim Haugen har også ansvaret for Riksteatrets forviklingskomedie « Kollaps i kulissene » , som hadde première i våres . 
Det er en mye strammere og mer medrivende forestilling enn høstens komedie på Oslo Nye . 
« En tjener for to herrer » tilfører lite eller ingenting til den norske teaterscenen anno 2017 , og når det sceniske resultatet sett under ett bare er sånn passe , må resultatet bli en litt skuffende firer . 
Teateranmeldelse : 
« Det gode mennesket fra Sezuan » BERGEN ( VG ) 
Det er i blant rene slapstickkomedien i en leken Brecht-oppsetning der brodden skulle vært skarpere . 
Med Ane Skumsvoll som en frodig og morsom karakter i dobbeltrollen som det gode – og ikke fullt så gode – mennesket fra Sezuan , har forestillingen sin styrke . 
Hun har en god komediespillers eminente timing , og vrir og vender kropp , sjel og språk i tilspissede varierte nyanser . 
Med seg har hun et samstemt ensemble der særlige de tre gudene ( Amdam , Johnsen og Røssummoen ) utfyller det humoristiske perspektiv på en avslappet og rytmisk måte . 
Og Brechts stykke fra 1942 ER ment å være et humoristisk spark . 
Men i Katrine Wiedemanns lekne regigrep sitter man ikke igjen med det som burde vært en aldri så liten ekkel bismak . 
Kort fortalt handler stykket om tre guder som kommer til jorden – nærmere bestemt Sezuan – for å finne et godt menneske . 
Det er ingen enkel oppgave , men gatepiken Shen Te forbarmer seg over de tre herrene , og belønnes med nok penger til å overta en tobakks-sjappe . 
Men Shen Te er så snill og god , at det naturligvis ikke lønner seg . 
Hun gir til alt og alle , uten å kreve noe tilbake . 
Etterhvert skaffer hun seg et alibi der hun kler seg ut som en fiktiv fetter , Shui Ta ; en mann som påtar seg å være ” den slemme ” . 
Med et karikert persongalleri av ymse typer i samfunnets rangstige , stiller Brecht spørsmål om det ER mulig å være god i en verden som er så styrt av kapitalismens fundament . 
Det at folk flest i gitte situasjoner tvinges til å utnytte hverandre er en svøpe som gjør det vanskelig å være et tvers igjennom godt menneske , i følge Brecht . 
Det moralske aspektet i dette postulat , mangler ikke aktualitet . 
De fleste av oss gjør noen forsøk på å være gode mennesker , gjøre gode handlinger , men det skjer gjerne innenfor visse rammer . 
Man gir ikke ALLE sparepengene til de gode formål . 
Forestillingen har mye av det fortellende i Brechts teaterstil . 
Det gjøres med god rytme av skuespillerne . 
Det nøytralt globale i selve innholdet er representert ved en internasjonal flaggborg langs scenen ; en masse flagg som ikke helt forløses i en kunstnerisk verdi , eller i et humoristisk øyemed . 
( Bortsett fra at det gir assosiasjoner til ykkel-VM i Bergen akkurat nå ) . 
Brodden skulle vært tydeligere , men med humør som våpen når oppsetningen fram som absolutt brukbar underholdning . 
Borghild Maaland 
Showanmeldelse : 
« Benny - da og nå » Benny Borg byr på seg selv og tar med publikum på en personlig , varm og vemodig musikalsk reise . 
Ensom rytter med stor hjerte 
I snaue halvannen time gir han oss et innblikk i sitt musikalske liv fra han som 14-åring fremførte sin egen hikstende låt kalt « I am a Blind Man » , til den siste tids vakre oppsummering « Jeg har sydd sammen livet mitt igjen - sting for sting » . 
Og når det er Benny Borg som er leverandør av et så mangfoldig artistisk liv , så innebærer det sterke følelser , såre observasjoner av ensomhet , og en god dose humor . 
Det hele servert med en lun blanding av selvironi og befriende ujålete alvor . 
For ikke altfor mange uker siden ble den godt voksne Benny kastet av en hest under temmelig dramatiske omstendigheter i Valdres . 
Men mannen som skapte « Balladen om Morgan Kane » , og som selv har lang efaring med hester , har ristet av seg opplevelsen , reist seg fra sagmuggen , slengt seg i sadelen og fremstår som den sirkushest han er . 
Forestillingen er både en mimring i norsk populærmusikk og en personlig vandring i hva som rører seg av empati i Borgs hode . 
Påfallende nok fikk han Spellemanpris som beste mannlige popsanger i 1973 ( gjennombruddslåta om Morgan Kane ) , samme år som Inger Lise Rypdal fikk prisen i kvinneklassen - med Borgs « Det var en spennende dag for Josefine » ; en dypt rørende tekst om den lille jenta med det anderledes utseende . 
Borg kan fremføre den ene med en dose selvironi , for å gå over til den andre med en totalt neddempet tone . 
Sterke følelser , men helt uten sentimentalitet . 
Slikt får man klump i halsen av . 
Som tittelen på forestillingen indikerer , så handler en god del om Borgs musikalske ståsted nå . 
Og nåtiden henger i vesentlig grad sammen med hans tidligere musikalske og tekstlige landskap . 
Det handler mye om melankoli , og et blikk for de som ikke har det så altfor bra her i livet . 
Det er en slags hverdagsfilosofi med ukomplisert , og godt gjenkjennelig budskap . 
Derfor blir det varmt og oppløftende når han synger sanger som er laget etter at hans kone Liv brått døde for noen år siden . 
I sangene forteller han om savnet , om tanker , om drømmer , og om å gå videre . 
Stilig er han også , svartkledt med gitaren som følgesvenn ( pluss noe playback på de nyere låtene ) . 
Med stemme og gitar evner han å fortelle små historier som om de var små noveller . 
Rene hit-paraden , servert med inderlig hjertevarme . 
Borghild Maaland 
Teateranmeldelse : 
« Renset » på Nationaltheatret Amputasjoner og andre grusomheter på scenen til tross : 
Det er idéinnholdet som først og fremst bærer Nationaltheatrets oppsetning av « Renset » . 
Grusomt vakkert Av : Sarah Kane . 
Oversatt av Finn Iunker . 
Regi : 
Oskaras Koršunovas . 
Scenografi : 
Gintaras Makarevicius . 
Kostymedesign : 
Katja Ebbel Frederiksen . 
Dramaturgi : 
Njål Helge Mjøs . 
Med : 
Øystein Røger , Birgitte Larsen , Thorbjørn Harr , Kingsford Siayor , Tarjei Westby , Jonas Strand Gravli og Kristin Grue . 
Sarah Kane var 1990-tallets vidunderbarn i britisk teater , og hadde en kort og hektisk karriere før hun to sitt eget liv i 1999 , bare 28 år gammel . 
« Renset » skrev hun i 1998 , og som alltid hos Kane er de voldsomme effektene , de grafiske voldsskildringene og den kompromissløse handlingen som først festner seg hos tilskueren . 
Vi var blitt grundig advart på forhånd , og en oppsetning på Nationaltheatrets hovedscene med anbefalt aldersgrense på 18 år , er på ingen måte hverdagskost . 
Grufull metode Handlingen i « Renset » utspiller seg på en slags universitet , der tre kjærlighetspar hver på sin måte blir utsatt for bestyreren Tinkers grufulle metode for bokstavelig talt å amputere forsøkene deres på å leve ut forhold utenfor normalen : 
Grace og Graham er søsken , Carl og Rod er homser , mens Robin forholder seg til Grace som en blanding av morsfigur og kjæreste . 
Scenen er delt i to etasjer : 
Øverst et bibliotekaktig værelse der Tinker kan trekke seg tilbake , nederst en form for flislagt laboratorium – hvitt og antiseptisk – der overgrepene og det meste av handlingen for øvrig finner sted . 
Oppsetningen gjør flittig bruk av en nifs form for videofilming , der vi ser en del av det som skjer med Tinkers øyne . 
Samtidig er scenografien imponerende gjennomarbeidet og preget av skiftende bibelord , en form for akvarium / svømmebasseng i bakgrunnen , som kan symbolisere både frihet og innestengthet – og ikke minst av en følsom og fin lyssetting som forsterker og bygger opp under stykkets framdrift . 
Musikken spiller også en viktig rolle i « Renset » , og spenner fra Johan Sebastian Bach til Joy Division . 
Stor seier 
Det er en stor seier for Nationaltheatret og regissør Oskaras Koršunovas at de har klart å lage en vesentlig og faktisk vakker teateroppsetning av en 20 år gammel tekst som må sies å være både knapp og fragmentert . 
Skuespillerne er alle i stand til å fylle rollene sine helt ut : 
Øystein Røger spiller 
Tinker med en fascinerende blanding av tilbakeholdenhet og djevelskap , mens Kingsford Siayor og Tarjei Westby overbeviser som det fortvilt elskende paret som bokstavelig talt blir slitt fra hverandre . 
Også Jonas Strand Gravli og Kristin Grue treffer godt i sine tolkninger , mens Thorbjørn Harr kanskje forsvinner noe i sin mer tilbaketrukne rolle som Graham . 
For meg er det likevel Birgitte Larsen i rollen som Grace som leverer stykkets aller mest imponerende prestasjon . 
Å følge hennes transformasjon fra sannhetssøkende søster til noe i enhver forstand ganske annet , er en sterk opplevelse . 
« Renset » er teater slik bare teater kan være : 
Fysisk , ideologisk og estetisk på en og samme tid . 
Anmeldt av : 
Sindre Hovdenakk 
Ballett-anmeldelse : 
En ny , sterk Hedda Gabler Henrik Ibsen skrev Hedda Gabler i 1890 , Nasjonalballetten gjorde sin første versjon av dramaet i 1978 koreografert av Kari Blakstad . 
Nå har de skapt en ny sterk versjon av Ibsens slitesterke stykke . 
Denne gangen er det teaterinstruktør Marit Moum Aune som har satt tennene sine i stoffet . 
Hun har valgt å vise Hedda Gabler som generalens datter , og ikke som sin manns hustru . 
Det starter lovende med lille Hedda . 
Hun leker med soldatene , og når hun vokser opp rir hun med dem . 
Generalen får disiplinen inn i henne , og den følger henne resten av livet . 
Åpningsscenen er drivende god hvor lydflatene til Nils Petter Molvær er med på å beskrive det som skjer . 
Det gjør de gjennom hele forestillingen . 
Aune følger ikke handlingen til Ibsen slavisk . 
Hun trekker Eilert Løvborg ( Silas Henriksen ) fysisk inn i Heddas ungdomstid , og det skapes et dramatisk øyeblikk da unge frk Gabler retter en av sine pistoler mot ham . 
Senere i livet beklager han jo sterkt at hun ikke trakk av den gangen . 
Les også : 
Ballettgutter danser seg til suksess 
Når ekteparet Gabler / Tesman er tilbake i sitt nye hjem etter seks måneders lang bryllupsreise er det tydelig at det er teaterinstruktøren Aune som sitter i førersetet . 
Åpningen og den sterke avslutningen av første akt er det koreografen Kaloyan Boyadjiev som er ansvarlig for . 
I hjemmet skjer det nesten bare stumt skuespilleri som består av lange talende blikk og usagte replikker . 
Longørene står i kø , og stakkers Philip Curell som Jørgen Tesman har fått en umulig oppgave å gi den rollen et liv . 
Noe av det samme er Eugenie Skilnand utsatt for som Thea Elvsted . 
Begge gjør hva de kan , men utgangspunktet er for dårlig . 
Fikk du med deg ? 
Hard kamp om norsk ballettforestilling i Paris Assessor Brack vet hva han vil ha og Shane Urton vet å formidle det . 
Allikevel kunne han gjerne vært sleskere på en mer forfinet måte . 
Men det er lett å forstå reaksjonen til Hedda da hun skjønner at det har skjedd en maktfordeling mellom dem . 
Grete Sofie Borud Nybakken har fått tildelt rollen som Hedda . 
Hun går inn med hele seg . 
Fra den første energiske rideturen med soldatene , til sluttscenen er hun Hedda med hud og hår . 
Transformasjonen fra den uregjerlige ungpiken til den desillusjonerte hustruen som kjeder livet av seg er formidabel . 
Hun er definitivt en trumpet bortskjemt unge . 
Når hun etter mange år møter Løvborg , sin ungdoms forelskelse , tennes noe av livsgnisten igjen i henne . 
Den slukner raskt når han ikke lever opp til hennes idealbilde av ham . 
Mye av ansvaret for å ro denne forestillingen i land ligger på unge Boruds skuldre , og det klarer hun . 
« Ballettguttene » til VG : 
- Dansen er en livsstil Scenografien til Even Børsum er medspillende i handlingen , og den har flere overraskende elementer i seg . 
Sluttscenen før skuddet faller er skremmende og betagende på samme tid . 
FREDRIK RÜTTER 
Teateranmeldelse « Book of Mormon » : 
Geni ( t ) al humor 
Det er en grunn til at « Book of Mormon » kalles århundrets morsomste musikal . 
Fordi den er det . 
I tillegg er den uhyre smart . 
« Et ateistisk kjærlighetsbrev til en religion » , har skaperne av musikalen kalt den . 
Og det er i sannhet noe befriende å kunne ta så lattermildt del i geni ( t ) al humor og intelligent religionskritikk uten å måtte stå i dette gnålet fra de krenkede . 
Gud og hans profeter – i vårt tilfelle Joseph Smith som grunnla mormonerkirken – får så hodeplagget passer i dette forrykende stykket , og som opphavsmennende legger til grunn er både religionsstifteren og Vårherre selv romslig nok til å kunne tåle det . 
Det er bakkemannskapene som er de humørløse . 
« Book of Mormon » forteller historien om det amerikanske kirkesamfunnets opprinnelse . 
På et vis . 
Og vi følger noen av dets disipler til misjonsmarken i Uganda . 
Der sporer det helt av , før det tar helt av , innen det hele går opp i en høyere avsindig enhet . 
Hvordan det i det hele tatt er mulig å fremkalle smil av den afrikanske AIDS-tragedien , barnevoldtekter , omskjæring av kvinner og skruppelløse krigsherrer , må Gud vite . 
Det skal egentlig ikke være mulig . 
Men noens veier er mer uransaklige enn andre , og størst av alt er blåhvalen . 
Absurd ? 
Kanskje det . 
Hemningsløst ihvertfall . 
Likevel : 
Den som tror at forestillingen er en latterliggjøring av religiøst forkvaklede amerikanere , deres brautende selvrettferdighet og iverstyrte retthaveri , kan risikere å måtte tørke av seg sitt liberal-sekulære norske flir . 
For stykket er mer underfundig enn som så . 
Det grunnleggende politisk ukorrekte som gjennomsyrer det hele er ispedd så mye hjertevarm satire og elevert tøys at man skal ha usedvanlig trange briller for å bli støtt eller fornærmet av « Book of Mormon » – enda opphavsmennene gjør så godt de kan . 
Det Norske Teatrets versjon står ikke noe tilbake for de internasjonale produksjonene av denne musikalen , snarere tvert i mot . 
Det er en så gjennomført profesjonell og presis oppsetting på absolutt alle nivå , at det nesten er urimelig å trekke frem enkeltnavn . 
Frank Kjosås er makalaus som den idealistiske og skoleflinke misjonæren , Niklas Gundersen er suveren i et hav av roller og på misjonsmarken slås vi i bakken av både Anette Amelia Hoff Larsen og andre landsbybeboere , samt den stedlige representasjon av De siste dagers hellige . 
For et ensemble ! 
Men , mine damer og herrer , den største stjerna på Det norske teatrets scene er Kristoffer Olsen . 
Han er antihelten Arnold Cunningham , misjonæren som ikke fikk med seg riktig alle detaljene i Mormons bok , men som er desto mer opplest på Star Wars og Ringenes herre . 
Når han forener disse universene , og det gjør Olsens rolleskikkelse på måter vi knapt visste var korporlig og vokalt mulig , så oppstår det ... ja , om ikke religiøse dimensjoner , akkurat , så ihvert fall scenisk magi . 
Det er lett å si halleluja , men Kristoffer Olsen gjør det også . 
Musikalsk er « Book of Mormon » ikke bare en fest i seg selv , men også en hyllest til Broadway . 
I likhet med teksten , er musikken også besjelet , for ikke å si opphøyet , med frekkhetens nådegave . 
Slik komponistene bak Beatles-parodien The Rutles klarte å lage låter som lignet så mye på originalene at man hele tiden « visste » hvordan refrenget kom til å lyde , har også « Book of Mormon » flere numre som inneholder rene pastisjer – kjærlige imitasjoner – av kjente musikaler . 
La « West Side Story » være nevnt som en åpenbar referanse . 
Den som lytter kan finne mange henvisninger til noen av sjangerens aller fineste øyeblikk . 
Vidar Magnussen fremstår som en streng regissør . 
Med et så rølpete manus som South Park-skaperne har gitt skuespillerne , er det helt nødvendig . 
Det er i det stramt holdte at det bobler over . 
Djevelen sitter i detaljene , selv i himmelsk lapskaus . 
I sin muntlige oversettelse har ikke Are Kalvøs gått glipp av en eneste profanitet . 
Ingen kjønnsdel eller vulgære bemerkning er utelatt . 
Det er så drøyt at det bare er å gi seg ende over . 
Showpremiere « Halve Norges Golden » : 
Grei suring Fredagsunderholderen kunne sparket enda hardere fra seg . 
Showpremiere : 
« Halve Norges Golden » . 
Latters hovedscene . 
Med : Johan Golden . 
Regi : 
Vemund Vik Golden har siden forrige enmannsshow blitt folkeeie solid plassert i « Gullrekka » på fredagen . 
Han kunne godt ha utnyttet posisjonen enda bedre , det er åpenbart at Johan Golden har et svært godt grep om sitt publikum . 
Aldri er det kjedelig eller platt , og Golden er intelligent nok til at det biter litt innimellom også . 
Han tar tidsånden uten at det er datostempel på vitsene . 
Forrige show : 
Stilig innpakning - grei standup 
« Han litt sure » i Nytt på nytt kaller han seg selv , og Golden er best når han skrur til kynikeren i seg , og avslører dumheter på sin karakteristiske sarkastisk-aggressive måte . 
Han evner å få oss til å se annerledes på ting etter at han har brutt ned det hele for oss . 
« Sexavhengighet » er et slikt fenomen , man rister heretter på hodet når man hører ordet etter å ha hørt det gå gjennom Golden-kverna uten å overleve . 
Anekdotene fra oppveksten som en av Kjelsås ’ fire « pakkiser » føler jeg på mange måter jeg har hørt før , men Golden formidler stoffet eksellent fordi han sparker like mye seg selv med store doser selvironi . 
Johan og faren ( « to meter « neger » med en halvmeter afro , litt for MYE « neger » for Kjelsås ! » ) er kostelig . 
Like vellykket blir det ikke når han skal engasjere publikum og teste folks toleransegrenser . 
Grepet er i utgangspunktet glimrende : 
Golden får publikum til å fremstå svært tolerante med en seanse ja / nei-spørsmål før han utfordrer med ekstreme problemstillinger som setter publikum mer eller mindre i sjakk . 
Problemet er bare at det ikke er særlig morsomt , det hele får et tamt preg av foredrag man ikke forventer på standup-show . 
Johan Golden er fortsatt en av landets bedre suringer , men her er rom for enda mer kynisme og sjansetaking . 
Teateranmeldelse : 
Eventyrlig « Snøkvit » , fortegnet til det gjenkjennelige Det Norske Teatrets « Snøkvit » er som å bla i en eventyrlig billedbok . 
Magisk , men også litt skummel – og ganske så overraskende . 
Kulisser og kostymer har en hovedrolle i denne oppfriskede versjonen av historien , en fortelling som gjennom Disneys lisensiering har mistet mye av den grunnleggende råskapen vi finner hos brødrene Grimm . 
Maria Tryti Vennerød tar beretningen tilbake til dette opprinnelige universet . 
Fortegnet til det gjenkjennelige , så å si . 
Noe Unni Walstads skakke scenografi og barokke bekledning underbygger . 
Det visuelle er like forvrengt som holdningene forestillingen problematiserer , som jo er fasade og det ytre . 
Vår Snøkvit møter allerede i første scene et uttrykt kroppspress og krav om å oppfylle idealer noen andre har definert . 
Som erfarne teatergjengere vet er ingen kamparena mer utforsket og beskrevet i verdensdramatikken enn familien . 
Det finnes ikke farligere sted å vokse opp . 
Ei heller i Snøkvits eventyrverden . 
Her skjønner vi fort at den slemme heksa i stykket er hennes egen mor . 
Og selv om det psykologiseres rimelig friskt og tidvis så høyttravende at det nødvendigvis går over hodene på de aller minste , så legger teksten ut føringer på flere plan som nøstes såpass godt opp til slutt at både små barn , litt større barn samt foreldrene kan sitte igjen med en opplevelse av at fabelen går opp . 
Likevel er det et spørsmål om ikke Kjersti Haugen kunne hatt en enda strammere regihånd om stoffet og skåret ned på det totale antallet fortellinger i Vennerøds tekst . 
Charlotte Frogner fyller tittelrollen med like deler barnlig uforstand og pubertal trass . 
Når Snøkvit behandles dårlig hjemme , tar hun med seg det negative reaksjonsmønsteret inn i sine egne møter med andre folk . 
Slik takler hun dårlig at gartnergutten Jan ( Herman Sabado ) bare prøver å være snill med henne – en handling hun simpelthen ikke gjenkjenner . 
For en voksen tilskuer som forsøker å definere skikkelsen ut fra kjente rammer i den klassiske fortellingen blir dette umiddelbart forvirrende . 
Det er poenget . 
Denne Snøkvit har en annen agenda enn å stelle for kortvokste gruvearbeidere i de dype skoger , og hun har heller ikke så mye mot å tygge i seg epler med kunstige tilsetningsstoffer . 
De syv små dverger er , for å sitere en legendarisk sirkusanmeldelse i en sørlandsavis , « så store at det er en skam » . 
Det gjør selvfølgelig ingen ting . 
Heller ikke at deres daglige virke er flyttet fra berget det blå til kloakknettet under byens gater , hvor de blant annet bedriver tiden med slam-poesi ( ! ) Men viktigst er at dette gir dem tilgang til rørledningene under slottet , noe som blir avgjørende når det viser seg at Snøkvits endelige oppgjør med heksemor er eksplosivt inspirert av Guy Fawkes . 
Julian Skars nyskrevne musikk er iørefallende låter som kler forestillingen , godt ivaretatt av et samspilt orkester . 
Solistene har mye stemmeprakt å by på , men dette er ingen oppvisning i skjønnsang . 
Det er tidvis ganske hard og rått , igjen et brudd med Disney-tradisjonen , og i mine ører noe som gjør oppsettingen interessant . 
YNGVE KVISTAD 
Showanmeldelse : 
« Norske hits på norsk » Norsk populærmusikk servert som show i toppklasse vil gjøre høstmørket vesentlig mer behagelig i høst . 
Splitter pine for et show ! 
For å si det sånn ; « Her kommer vinter " ' " n » – og la den komme , for her er det flust av optimister som vil levva livet enten de er dumme og deilige , forelska i lærer " ' " n eller om det gjelder svake mennesker . 
Rai rai og splitter pine ! 
Dette er et musikalsk norsktopp-show , med solid vekt på show . 
Tempoet er høyt og effektivt , med likeverdig fordeling av det varme melankolske og det spenstig humoristiske . 
Teamet bak forestilling er det samme som under fjorårets ABBA-show på Edderkoppen . 
Igjen viser de en smart teft for både utvalg av låter , og ikke minst hvordan de har satt sammen låter av til dels ulik karakter . 
I blant løftes både toner og tekst ut av sin opprinnelig form på en treffsikker underholdende måte som egner seg ypperlig i en show-form som dette . 
På scenen er et lag av artister som kan gamet ; en fin blanding av popartister og folk med musikalbakgrunn . 
De imponerer som vokalgruppe , men også som vokalister . 
Overgangene er elegante , i blant rørende og ofte ganske morsomme . 
Under temaet « swing » serveres for eksempel « Kursiv » , « Mæsjen og posjen » og « Splitter pine » med swing-tøtsj og cabaret-stil med leken eleganse som viser hvor mye som egentlig kan gjøres hvis du tøyer grensene for hva som ligger i en melodi og en tekst . 
I så måte er « La fortida være i fred » en poengtert sammensatt medley over 80-åra med ensemblet i energisk samspill og smilende parodi over trønderske puddelrockere , folk som synes mennesker er svake , eller at livet er for kjipt – og ber folk « dra til helvete » . 
Som en kontrast til det medley-pregede , får enkelte låter leve sitt liv i helhet . 
Når man først har en eks-boyband-stjerne med i showet , så skulle det bare mangle at han ikke fikk synge på engelsk . 
Og han – altså Christian Ingebrigtsen – leverer . 
Det samme gjør de andre gjennom sine versjoner av norske låter . 
Ruud Ellingsen favner hele Nord-Norge med « Har en drøm » og selveste « Å eg veit meg eit land » , Reidun Sæther er et musikalske fyrverkeri enten hun putter mikrofonen i BH-en for å spille luftgitar til Øystein Sundes « Super SS Rally GT ... » , eller når hun viser spennvidden i Wenche Myhres hit « Vi lever » . 
Espen Grjotheims årelange musikalerfaring er synlig , og som sluttstrek for nummeret « Vi hyller våre helter » er han varm og nedpå i fremføringen av Sigvart Dagslands « Alt eg såg » – akkompagnert av bilder på bakveggen av noen av være musikalske helter som ikke lenger lever . 
Så er det Skorgan . 
En norsk pop-historie i seg selv ; med en egen bolk med låter som hun alene , eller sammen med Jahn Teigen har gjort til allemannseie i norsk pophistorie . 
Det er nydelig pianospill , det er moro med « Do-re-mi » og lekent med « Oliver » . 
Hun fronter den musikalske tyngde som gjør dette til en svært underholdende opplevelse av norske hitlåter – med en vri . 
Og bak står et solid band . 
Det gjør det som oftest i norsk populærmusikk . 
Teateranmeldelse 
Nordland teater : 
« Tre søstre » Søstre på randen av sammenbrudd viser styrke i Nordland Teaters oppsetning av Tsjekhovs klassiker . 
Søsterskap med styrke Av : Anton Tsjekhov . 
Bearbeidelse og regi : 
Morten Borgersen Scenografi : 
Milja Salovaara Lysdesign : 
Martin Myrvold 
Med : Liv Bernhoft Osa , Ellen Birgitte Winther , Nina Ellen Ødegård , Rune Storsæther Løding , Lena Jacobsen Kvitvik , Even Rasmussen , Duc Mai The , Endre Hellestveit , Anders Dale og Andreas Kolstad De tre søstrene formidler sine ulike sider og felles drømmer med samstemt musikalitet hvor skjørt og sårbart livet er . 
Forestillingen har lag av dempede undertoner , men fremstår i blant som litt ujevn og gjentagende . 
« Tre søstre » er et ordrikt stykke som hele tiden balanserer mellom sarkasmer , drømmerier , humor , sorg , filosofi og poesi . 
I stor grad har regissør Morten Borgersen posisjonert dosene med stø hånd , selv om flyten i enkelte scener får seg en bråstopp i blant . 
Tydelig er i alle fall søstrenes desperate – og etterhvert desillusjonerte – lengting tilbake til Moskva . 
Dette symboliserer den lett gjenkjennelige idéen om at gresset er grønnere på den andre siden . 
Kort fortalt handler det om tre søstre og en bror , barn av en general , som etter 11 års opphold et godt stykke utenfor sin hjemby Moskva kjenner seg kvalmende innestengt . 
De har drømmer om større utfordringer . 
Det samme gjelder de militære i stedets garnison som stadig oppsøker familien . 
Som i Tsjekhovs ” Kirsebærhagen ” tilhører karakterene i vesentlig grad de høyere samfunnslag ; mennesker som ikke vet hvordan de skal mestre nye tider – og nye sider av livet . 
Istedenfor å ta affære , tilpasse seg , bryte med sedvaner , virrer de handlingslammede rundt seg selv og hverandre . 
Typisk nok , er det den geskjeftige og pratsomme oppkomlingen Natasja ( som gifter seg med søstrenes bror ) som gradvis tar kommandoen over generalens døtre og sønn . 
Gjennom nyansert spill tar trioen Osa , Winther og Ødegård oss gjennom søstrenes varierte følelsesregister . 
Osa har fine nyanser av komikk og tragedie i beskrivelsen av storesøster Olgas slit og strevsomhet . 
Winther er glødende , temperamentsfull og sarkastisk som den ulykkelige gifte mellomsøster Masja , mens Ødegård varierer mellom ungdommelig leken optimisme og etterhvert en stillferdig vemodig selvinnsikt som den yngste søster Irina . 
Stykkets mannlige karakterer har i denne oppsetningen ikke samme overbevisende tyngde som damene . 
De er i større grad representanter for holdninger enn personer ; det er idealisme og fremtidshåp satt opp mot nøktern glede over det man faktisk har . 
Scenografien er enkel og stilisert . 
Vedkubber av furu utgjør i stor grad kulissene , med det forlokkende ordet ” Moskva ” som bakteppe . 
Lyset er dempet – i blant er det svært virkningsfullt , men i lengden noe ensformig . 
” Livet er et bedrag ” sies det i forestillingen . 
Lykke er noe som sporadisk snubler inn i livet . 
Slutten løfter likevel en strime av håp i en forestilling med mye fint tankegods . 
Borghild Maaland 
Teateranmeldelse : 
« Folk og røvere i Kardemomme by » på Riksteateret Røverne er trivelige og tante Sofie er herlig bitchy ; og forøvrig er alt ved det samme i Kardemomme by . 
Riksteatret satser på noe av barneteatersjangerens sikreste kort ved å sende denne Egner-klassikeren på turné landet rundt . 
Det lette livet i denne vesle byen der folk flest , ulike syngende dyr , samt en løve suser rundt i en slags smilende lykkerus , er noe « alle » nordmenn i flere generasjoner har fått inn med morsmelken . 
Selv ikke jevnlige beskyldninger fra voksne om kvinnefiendtlige og tilårskomne holdninger klarer å vippe hverken politimester Bastian , røverne eller den geskjeftige tante Sofie av pinnen . 
Kim Haugen styrer regien på denne muntre versjonen , som ( i likhet med det meste av Egners stykker ) er ganske så tro mot det egnerske univers . 
Det innebærer en del lett overdreven karikering , som ikke alltid er like festlig . 
Men den drevne regissør har vektlagt en fin , lun tone med en lekenhet og musikalitet som egner seg helt klart for nokså små barn . 
Jo da , røverne er LITT skumle , men veldig lite . 
De er faktisk ganske så sjarmerende , morsomme og de svinger seg muntert rundt enten de røver eller ei . 
Morsom er også Siren Jørgensen som en riktig bisk tante Sofie som boltrer seg med komisk timing , både i bevegelser , sanglig og verbalt . 
At hun snakker bergensk gjør hennes bitchy attitude enda mer overbevisende . 
I blant får forestillingen i overkant preg av å være tablå-teater . 
Flyten er litt ujevn . 
Men med små virkemidler , det være seg et dansetrinn eller to , lek med dialekter , litt ekstra tøys – så løftes oppsetningen opp fra det skjematiske . 
Det er kanskje ikke det mest korrekt pedagogiske teaterstykke for barn i 2017 , men det funker for målgruppen . 
De – og vi noe litt mer tilårskomne – KAN jo alle låtene . 
Vi vet hva som skjer , og vi digger at røverne som ved et trylleslag blir snille typer . 
Det er trygt og gjenkjennelig dette stykket her . 
Og Kardemomme lovens vennlige regel om at du skal være grei og snill , og forøvrig kan gjøre hva du vil – den funker også i en Kardemomme-verden . 
Teateranmeldelse : 
« Chaplin : 
Diktatoren » - Chaplin i sitt ess STAVANGER ( VG ) 
En lekende Chaplin-oppvisning med en del skarpe spark gir sceneliv til filmgeniets mest berømte film , « Diktatoren » . 
Settingen i Rogaland 
Teaters oppsetning er ganske så smart . 
Stykket handler både om hva som foregikk bak kulissene , i kulissene – og scener fra selve filmen gjenskapes på scenen . 
Dramatikken og den elleville satiren i filmen , og den økonomiske og politiske dragkampen som foregikk i Hollywood er tydelig . 
At den sosialt engasjerte og allerede da legendariske Chaplin skulle lage en forrykende satire over Hitler i 1939 , var en betent sak i et land som helst ikke ønsket filmsensur , men som hadde nøktern angst for at tyskerne skulle boikotte alt av amerikanske film . 
Først høsten 1940 hadde filmen premiere . 
I en teateroppsetning nesten 80 år senere står og faller alt med en skuespiller som evner å spille trippelrollen som Chaplin , diktator Hynkel og den vesle jødiske barberer – ikke ulik Chaplins berømte figur « The Tramp » . 
Den skuespilleren har teatret i Lars Funderud Johannessen . 
For oss som har sett Chaplins film flere ganger , er det imponerende å se Johannessen i rollen som både barberer og diktator . 
Han har stemme , blikk , mimikk , og bevegelser som den lett dansende , musikalske Chaplin . 
Detaljene er utsøkte , enten han tusler forsiktig forelsket rundt sin Hanna som barberer , eller han danser euforisk med sin verdensballong som diktator Hynkel . 
Johannessen flørter med og forfører sitt publikum , og behersker Chaplins eminente timing fra stumfilmens tidsalder . 
« Diktatoren » var for øvrig Chaplins første talefilm , men restene fra stumfilmepoken sitter godt igjen . 
Den skarpe satiren i filmen « Diktatoren » er åpenbar . 
Det skytes fra hofta med parodiske perler . 
Det er en latterliggjøring uten sidestykke av diktatorers maktmisbruk . 
Dette var kraftig kost , og forsøk på stanse filmen ble gjort . 
Allerede på slutten av 1930-tallet var Chaplin en litt for rød klut for mange amerikanere som så på hans sterke sosiale engasjement som kommunisme . 
« Filmdelen » av forestillingen er i blant rene slapstick-komedie , og preget av lekent overskudd . 
Den « virkelige » delen av forestillingen har en del fine sider i form av intervjuer med skuespillere og sentrale personer i produksjonsapparatet . 
At dette delvis projiseres som svart / hvit film på sceneteppet i bakgrunnen , poengterer tidskoloritten . 
Glimtvis kommer man også inn på forholdet mellom Chaplin og Paulette Goddard , hans samboer – og medspiller i filmen . 
Hendelsene bak kulissene kunne i blant vært noe strammere og skarpere i tonen , selv om vi klart aner at kampen om selve filmen opplevdes som et slags diktatorisk overgrep . 
Den kunstneriske kampen blir en allegori til selve filmen . 
Funderud Johannessen har flere gode hjelpere på scenen , blant dem Helga Guren som gjør en klok og troverdig rolle som Paulette Goddard og filmens Hanna . 
Duoen Glenn André Kaada og Svein Solenes gjør seg utmerket som Hynkels gode hjelpere Garbitsch og Herring . 
Pianisten ved scenekanten bidrar til tidsriktig toner , ikledd en miks av humor og sødme , en dæsj vemod , og ikke minst en gjennomgående flyt av musikalsk rytme . 
Det er unektelig noe vemodig å høre den siste talen i filmen , som altså utføres av en barberer som blir tatt for å væra diktator Hynkel – men som egentlig er den engasjerte Chaplins selv som taler til folket – om fred og fordragelighet , humanisme og fred . 
I den tro at slik skulle de bli . 
Verden har gått videre , men diktatorer og andre maktmisbrukere kan det stadig lages parodier på . 
Det viser Rogaland Teater gjennom en høyst vital Chaplin-forestilling . 
Teateranmeldelse : 
« Ubu » på Trøndelag teater Korps og pølser , krig og bæsj – det mangler ikke på ytterligheter i denne spektakulære happeningen på Trøndelag Teater . 
Ytterligheter preger også denne anmelders opplevelse av forestillingen . 
Noe er stilistisk betagende , noe er gapskrattende komisk , noe treffer med alvor , mens noen av de åpenbare publikumsfrieriene blir banalt platte og langtekkelige . 
I et stykke som i stor grad handler om å manipulere demokratiet , er det ikke alltid at forestillingen evner å manipulerer publikum dit den vil . 
« Ubu » i Janezic kreative regi er basert på tekster av den franske forfatter Alfred Jarry . 
Premieren på hans « Ubu Roi » i 1896 ble akkurat den skandalen forfatteren ønsket seg . 
Stykket om den brutale kong Ubu og hans amoralske omgang med makt var også et sviende angrep på hele borgerskapet og deres maktkåthet . 
Stykket ble forløper til det moderne teater – i sær surrealismen og det som skulle bli kjent som det absurde teater – stykker som i tekst og handling beskriver tilværelsens meningsløshet . 
Denne forestillingen vil kanskje ikke hisse på seg verken sindige eller lett antennelige trøndere . 
Men med sin springende sjangeroverskridende form og tekst vil den gi noe å snakke om . 
I en del situasjoner makter forestillingen på en stillfaren , stilistisk og mektig måte å understreke hvor skjør verden er , hvor fort makt kan skape helvete for de mange , men også hvor fort de mange kan underkaste seg en maktsyk person . 
Jarrys tanker om dette var temmelig forut for sin tid , med tanke på de despoter som skulle storme inn i det 20 . 
Århundre . 
Den slovenske regissøren , som for noen år siden gjorde en glimrende jobb med Erlend Loes « Doppler » på Trøndelag Teater , benytter anledningen til å leke med de fleste av teatrets sjangre . 
Han lar forestillingen hoppe i tid og sted . 
Det er teater-fiksjon og det er realtid med publikum som medspillere . 
Det gir oppsetningen preg av å være en salig miks av opera , tivoli , sirkus og teater , med solide doser vulgaritet . 
Dritt – i betydningen bæsj – er en del av elementene i det opprinnelige stykket . 
Her er det tonet noe ned , men effekten er nokså platt . 
En svær bjørn er et særdeles sjarmerende ( og etterhvert kåt ) element . 
Et korps fra Klæbu spiller bokstavelig talt en vesentlig rolle i forestillingens folkelige sjarmoffensiv . 
Og i både forfatterens og regissørens ånd kan du gjerne i blant la deg forvirre og undre på hva som egentlig skjer . 
Det er kaos i krysningen mellom lek og verdens undergang . 
De stiliserte scenene fra krigerske felttog er fascinerende og formidler et alvor uten å ty til påklistret voldsomheter . 
Kontrastene til publikumsflørten er stor . 
De skarpe klørne er synlige i enkelt scener . 
Glassburet som kong Ubu befinner seg i , og som mot slutten blir ” hjemsted ” for hans undersåtter , har en tung symbolverdi som stengsel . 
Men den tre timer lange forestillingen kunne godt vært strammere uten at det ville gått på bekostning av hverken det rølpete eller det underliggende alvor . 
Karikaturen over et pengegrisk samfunn blir mer halvmunter underholdende enn sviende bitt . 
Teateranmeldelse : 
« Gratulerer » Med terapi som ledetråd er Else Kåss Furuseth en strålende terapeut i sitt møte med publikum . 
Strålende Else ! 
Av og med : 
Else Kåss Furuseth Regissør : Arvid Ones . 
Scenograf : 
Gjermund Andresen . 
Lysdesigner : 
Ida Klevstul . 
I en drøy time byr hun på seg selv . 
Hun serverer komiske , såre , ømme og praktfulle selvironiske replikker , tanker og i blant elleville springende assosiasjoner . 
Det skjer med timing og temperament . 
Det er bare å si « gratulerer » – og hipp hurra ! 
En er fristet til å slenge på et slagord som « Else gir god helse » ! 
Det er nødvendig å minne om bakgrunnen for denne en-kvinne-forestillingen . 
For en del år siden inntok Else teaterscenen med « Kondolerer » , et stykke der hun med en nyansert miks av humor og alvor fortalte om hvordan det er å miste en mor og en bror i selvmord . 
Tiden er gått – og Else har skjønt at hun kanskje må gjøre noe med tanker og følelser som gnager i henne . 
Da kommer psykologen inn i bildet . 
Men det sitter langt inne å oppsøke en representant for denne yrkesgruppen , fordi det kjennes litt jålete ut – « som å gå for å fikse øyenbryn » . 
Med psykologbesøkene som bakteppe , ruller Else ut en fortelling der hun på en snedig måte pendler innom det dype tungsinn , de dagligdagse gjøremål – og alt det som surrer i ens hode ; ting som man kanskje holder for seg selv . 
Hun gjør det med en vekselvirkning av gapskrattende komikk og dypt vemod . 
Teatrets triste og glade maske snur seg raskt i Elses fortelling , slik at publikums latter brått stivner og blir til en klump i halsen , en klump som raskt løsner med nye doser humoristiske observasjoner . 
Som nevnt , så byr hun på seg selv og sin egen historie . 
Men det blir ingen « stakkars-meg » historie . 
Det blir snarere en invitt til publikum til å gjenkjenne en del personlige egenskaper man ikke så gjerne drøfter høylytt – som det å være en smule unnlatende , ikke tørre å si fra , en dæsj av feighet , det å snakke seg selv ned , eller hennes ømme betraktninger om ensomhet . 
I en del fortellinger om sine egne springende tanker eller usikkerhet , er hun på kornet selvironisk uten å være slem mot seg selv . 
Man kan godt kalle dette en herlig terapitime . 
Men det ville ikke vært helt rettferdig . 
Fordi sammensetningen av det absurd komiske , det rent muntre og den såre etterklangen viser at Else Kåss Furuseth og hennes gode medhjelpere har et solid kunstnerisk fundament for « Gratulerer » . 
Og alt servert uten noe jåleri eller sentimentalitet – utelukkende med hjertelige følelser . 
Anmeldt av : 
Borghild Maaland 
Teateranmeldelse : 
« Kasimir og Karoline » Dyriske krefter slippes løs når Kasimir , Karoline og deres « venner » møtes under et frenetisk og heseblesende fylleraid på tivoli-party . 
Livets desperate fyllefest DET NORSKE TEATRET : 
” Kasimir og Karoline ” Av Ödön von Horvath Bearbeidelse : 
Anders Hasmo og Peer Perez Øian Regi : 
Peer Perez Øian Scenograf og kostymedesigner : 
Etienne Pluss Lysdesign : 
Torkel Skjærven Koreograf : 
Belinda Braza Musikalsk ansvarlig : 
Gaute Tønder Lyddesign : 
Jostein Reistad Dramaturg : 
Anders Hasmo 
Med : Amell Basic , Kjersti Dalseide , Niklas Gundersen , Per Schaanning , Svein Roger Karlsen , Eivin Nilsen Salthe , Ingborg S. Raustøl , Petter Winther , Paul Åge Johannessen . 
Det er som å overvære en vulgær personalfest der de fleste instinkter er i fritt fall . 
Her mangler verken temperatur eller temperament , noen ganger er det i overkant høylytt . 
Men den desperate og utagerende grunntonen , akkompagnert av et smart musikkvalg og en fresk bearbeidelse , gir stykket fra 1931 et løft inn i samfunn anno 2018 . 
Von Horvaths stykke er skrevet etter det økonomiske krakket i 20-åra . 
Med sentral-Europas oktoberfest-tradisjon som base , ruller han ut en fortelling om et ungt par som i løpet av noen kveldstimer blir satt på prøve . 
Kasimir er blitt arbeidsløs og vil helst være hjemme , kjæresten Karoline vil feste , drikke , kjøre berg-og-dalbane . 
Allerede tidlig er bruddet mellom de to et faktum – og dermed er det det fritt fram for bitterhet , hevntanker , frigjørings-rus , mengder av alkohol – og menn som vet hvordan de utnytter kvinner . 
Som stykkets elegante utroper formulerer det : 
Det er den samme gamle historie vi alle har hørt før . 
Når regissør Peer Perez Øian tar handlingen til en nåtid som godt kunne utspille seg i et tivoli nær deg , så gjør han det med en miks av rølpete tæl og leken humor . 
Det skaper en fin kontrast til en fortelling som handler om både mennesker og samfunns skjørhet . 
En samfunnsmessig og økonomisk krise kan få apokalypsen til å virke nær . 
Og når en krig eller krise er over , og man i en slags lykkelige naivitet tror at alt roer seg , så dukker det opp nye trusler . 
At menn med makt misbruker sin stilling i forhold til kvinner , er så aktuelt at man nesten kunne mistenke teatret for å sette opp stykke av den grunn . 
Men repertoaret er altså bestemt for lengst . 
I denne forestillingen – som i virkeligheten – sier damene fra . 
Den ene , Karoline , gjør det med et raseri som sender lynkuler utover publikum , før hun stille forlater salen med en kvinnelig tilskuer . 
Det er en genuin tømming av frustrasjon kombinert med en varm sødme – og en herlig dose humor . 
I Kjersti Dalseides skikkelse er Karoline en hissigpropp med sans for livet , preget av at hun kommer fra en bedre klassebakgrunn enn Kasimir . 
Dalseide går litt hardt ut i starten , men nyanserer stemme og utrykk etterhvert . 
Hun er praktfull når hun i fresende fart nesten hyler ut Queens « Don´t stop me now » . 
Det kan skurre litt i helheten , men stykket er fullt av fine prestasjoner . 
Eivin Salthe Nilsen gjør en praktfull vulgær fysisk og verbal karakter ut av den notoriske småskurken Merkel . 
Amell Basic har usikkerheten , irritasjonen og selvmedlidenheten til en forsmådd , arbeidsløs type med småkriminell bakgrunn ( Kasimir ) ; en kar som helst vil være et godt menneske . 
Noe han faktisk blir i samspill med Ingeborg Sundrehagen Raustøl som Erna , en kvinne som i likhet med Kasimir har drømmer om et liv uten trøbbel . 
Også her er musikkvalget midt i blinken ; Alicia Keys « Girl on Fire » . 
Og gjennom det hele er Petter Winther en elegant forførende utroper som observerer at livet kan sammenlignes med et lykkehjul der det gjelder vinn eller forsvinn . 
Hans særegne stemme gir en effektiv klang i låtene han synger , det være seg « Roller Coaster » ( Justin Bieber ) , « The Winner takes it all » ( ABBA ) eller Bob Dylans ” I shall be released ” . 
Det er litt berg-og dalbane preg over det hele , men fullt trøkk hele tiden . 
Showpremiere « Rune Andersen - Lykkeliten » : 
Vondt og varmt KRISTIANSAND ( VG ) 
« Mamma , synes du jeg skal fortelle om det som har skjedd oss fra scenen en gang ? 
Det synes jeg du skal gjøre Rune , men vent til jeg ikke er her lenger » . 
Showpremiere : 
« Rune Andersen - Lykkeliten » . 
Kilden , Kristiansand . 
Regi : 
Pål Magnor Kvammen . 
Musikk : 
Elisabeth Berg Ordutveklingen mellom sørlandskomikeren og moren falt en stund før hun døde i september i fjor . 
Nå , kun drøye tre måneder etter hennes bortgang gjør han som han lovet , og står der foran oss hjemme i Kristiansand . 
Med en svært personlig forestilling , et godt stykke fra « 15 imitasjoner på to minutter » , slik vi egentlig kjenner ham . 
En kveld hvor smil brått stivner , uten at vi mister helt synet av de små kimene av håp . 
Andersen snakket altså endelig ut etter hva han selv beskriver som « 40 års taushet » i 2016 : 
Om en oppvekst med en alkoholisert , voldelig far , og en mor som forsøkte å beskytte fire barn , mens hun med ansiktet fullt av blod skyflet dem ut i gangen med ordene : 
« Det går bra , dette » . 
Scenografien er enkel , men virkingsfull : 
Andersen sittende ved et 70-talls respatex kjøkkenbord , med en knallblå stjernehimmel bak seg . 
Armod og håp . 
Med seg har han pianisten Elisabeth Berg som sofistikert fargelegger teksten . 
Komikeren har pakket det hele inn i en slags « Her er mitt liv » - fortelling . 
Anekdotisk forteller han om oppveksten i blokka i Kjempeveien 11 . 
Disse historiene er nok morsomst for dem som vokste opp med Andersen , han klarer ikke alltid å løfte dem opp til et allmenngyldig nivå . 
Langt bedre er det når han forteller om den korte karrieren som sjømann , med skrytepaver og machosjauing om bord . 
Vi får bare bære over med noen for lengst utdaterte imitasjoner innimellom ; Dag Frøland , Yngve Hågensen , Thorvald Stoltenberg med flere , moro for deg som fortsatt savner « Hallo i uken » på 80-tallet . 
Men akkurat da det begynner å bli hyggelig bråbremser Andersen , lyset dempes og pianoet stilner . 
Det er ekstremt effektivt , og ganske så ubehagelig . 
Julaftener « på rømmen » fra knuste tallerkner og blodige slag , og fortellingen om dagen da Rune Andersen svartnet og kunne endt opp med å drepe sin egen far . 
Sterke saker . 
Forestillingens store styrke er altså likevel insisteringen på at det kan tross alt kanskje finnes håp : 
På veien er det nemlig noen som har sett Rune Andersen : 
Læreren som leste stilene hans høyt for klassen , tivolidirektøren som lot han synge Edelweiss på engelsk for « hele » Kristiansand . 
Og , en aldeles nydelig historie som biter seg selv i halen og blir en liten rød tråd i fortellingen : 
Om nabokona Schølberg som tok lille Rune med til Jomfruland som liten , og som komikeren takket med å frakte tilbake dit for aller siste gang , godt over 90 år . 
Det er helt fint å ha Andersen til å minne oss på at det går kanskje greit , dette , tross alt . 
Musikalanmeldelse « Grease » : 
Energi på høyoktan 
Energinivået er på full speed fra start til mål i en forestilling spekket med spektakulære shownumre . 
Men nettopp showpreget gjør at musikalen mister en del hva intimitet og sødme angår . 
På enkelte plumpe verbale punkt blir man også minnet om hvor forferdelig lenge siden 1950-åra var , og enkelt karikerte skikkelser overdrives med litt for bred pensel . 
Musikalen « Grease » er blant de som holder koken fremdeles på grunn av en del fengende låter med 50-talls alibi . 
Handlingen er såre enkel ; High School opplevelser , usikre – eller selvsikre – ungdommer som tenker på alt som rører seg et stykke nedenfor navlen og ovenfor låret . 
De er keitete og klåfingra . 
Filmen fra 1978 med John Travolta og Olivia Newton John gjorde at verden utenfor Amerika ble fascinert . 
Regissør Tom Sterri og koreograf Adrian Glans har fokusert på spensten som ligger i det musikalske ved å presentere store danse- og sangnumre der ensemblet får vist sprudlende entusiasme . 
Det er et friskt ungdommelig preg over oppsetningen , og alle er flinke så det holder . 
Men utover det blir man ikke så voldsomt berørt av den historien som faktisk fortelles . 
Kanskje fordi selve storyen virker noe utdatert i forhold til den settingen den presenteres i . 
Kanskje fordi det blir litt mer karikatur enn karakter på en del av personalgalleriet . 
Men det er flere scener og situasjoner som er minneverdige nok til at mange vil glede seg over dette . 
Charlotte Brænna og Bjørnar Reime har et fint nærvær som hovedpersonene Sandy og Danny . 
Øivind Blunck er kostelig som radiovert Vince – med så mange bløte replikker som bare Blunck kan fremføre så sleskt . 
Unggutten Tarjei Sandvik Moe , ( Isak Valtersen fra « Skam » ) er fremdeles skolegutt og den i gjengen her som er nærmest den opprinnelige alder i stykket . 
Han er definitivt på rett spor ; en skuespiller med mange uttrykk . 
Hans fremførelse av låta « Magiske toner » , med gitar og et lite håndkle rundt livet er en liten perle i forestillingen . 
Chateau Neuf er et sted som egner seg mer for de store uttrykk enn det intime . 
Under premieren hadde lyden i blant en metallisk klang som også skaper en viss distanse . 
Men maken til sprudlende gjeng på scenen , skal du lete lenge etter . 
Litt mye og litt hektisk , men full pinne og mye glød . 
Teateranmeldelse 
« En handelsreisendes død » : Goody , Goody ! 
Laila Goody stjeler showet i Atle Antonsens debut på Hovedscenen . 
NATIONALTHEATRET 
« En handelsreisendes død » Av Arthur Miller . 
Oversatt av Michael Evans Regi : 
Trond Espen Seim Regiassistent : 
Jan Sælid Komponist : 
Gaute Tønder , Olav Waastad Lysdesigner : 
Øyvind Wangensteen Maskør : 
Wibke Schuler Dramaturg : 
Olav Torbjørn Skare Scenograf og kostymedesigner : 
Olav Myrtvedt 
Med : Atle Antonsen , Laila Goody , Jan Sælid , Olav Waastad , Espen Alknes , Tone Mostraum og Anders Mordal . 
« En handelsreisendes død » er blant de absolutte klassikerne i teaterlitteraturen fra det 20. århundre . 
Derfor kan man ikke annet enn å beundre motet til Atle Antonsen når han tar rollen som den nedkjørte hovedpersonen Willy Loman i sin debut som « seriøs » teaterskuespiller . 
Og det på Nationaltheatrets hovedscene ! 
Det skal sies at Antonsen kommer godkjent fra debuten . 
Replikkene ligger nok ikke like naturlig i munnen hele tiden , og det anspente draget slipper ikke helt taket før i de aller mest oppdrevne scenene med sønnene Biff og Happy . 
Men det ér en krevende oppgave å skulle fylle hele rommet på landets nasjonale scene , og Atle Antonsens kvaliteter som skuespiller kommer nok ganske enkelt bedre fram i andre formater . 
På ruta og på filmlerretet . 
Det mangler ganske enkelt det ekstra energifeltet rundt scenepersonligheten til Antonsen , selv om jeg godt kan forstå at regidebutant Trond Espen Seim mener at Willy Loman er en rolle som « kler » Antonsen svært godt . 
Til gjengjeld skaper denne situasjonen ekstra muligheter for de andre rollene å skinne . 
Og om det er noen som skinner i denne forestillingen er det Laila Goody i rollen som den handelsreisendes kone Linda . 
Mens vi følger Willy Lomans skjebnebestemte vei mot undergangen i den mørke og ganske klaustrofobiske scenografien på Nationaltheatret , er det Goodys innsats som mer og mer overtar oppmerksomheten . 
Og her kan vi virkelig snakke om energifelt ! 
Vi tror på at hun jobber og kjemper for sin dysfunksjonelle famille . 
Laila Goody viser en overbevisende oppriktighet i tolkningen av den egentlig ganske daterte kvinnerollen sin . 
Hun verken overspiller eller underspiller , men balanserer ganske suverent mellom trøst og trassighet mens tilværelsen hennes sakte men sikkert rakner – bokstavelig talt som en strømpe . 
Mye energi er det også å finne hos Espen Alknes som Happy og ikke minst hos Olav Waastad som den fortapte sønn Biff . 
Tove Mostraum er herlig frekk som femme fatale i ulike versjoner , og både Jan Sælid og Andres Mordal gjør maksimalt ut av de karslige rollene sine . 
Det er altså kollektivet som i ekstra grad bærer denne forestillingen . 
Men selv om mange skal ha ros for innsatsen , og selv om Atle Antonsen kommer seg helskinnet gjennom , er det altså Laila Goody jeg vil huske best . 
Musikalanmeldelse « Hair » : 
Sanselige hippier « Hair » er musikalen som samler alle hippietidens sanser i en hitparade av fine låter . 
Det opprørske alvor får litt liten plass i oppsetningen på Oslo Nye . 
« Hair » OSLO NYE 
Tekst : 
Jerome Ragni / James Rado . 
Musikk : 
Galt MacDermot Regi : 
Lisa Kent Musikalsk ansvarlig / kapellmester : 
Simon Revholt Scenografi / kostymer : 
Terry Parsons Lysdesign : 
Anders Busch Lyddesign : 
Bjørn Ottar Undseth 
Med : Eldar Skar , Petter Vermeli , Henriette Faye-Schjøll , Cornelia Børnick , Josefine Frida Pettersen , Andreas Stoltenberg Granerud , Kash King Gashamura , Trond Høvik , Trine Wenberg Svensen , Sisi Sumbundu , Solveig Andsnes m.fl . 
Til et stykke ut i første akt preges oppsetningen av en gjeng på scenen som har det moro med hippietiden , gjennom de fargerike kostymene , de sensuelle bevegelsene , flørten og dypdykkene i jointer . 
Jo da , det var slik , men presentasjonen har et lett overfladisk preg , og det tar tid før man får noe forhold til persongalleriet . 
Men når alvoret får satt seg , blir også helheten i dette ” make love , not war ” -budskapet mer variert . 
Mot slutten samles bitene til en finale som berører . 
Regissør Lisa Kent har fokusert på en løs , røff og sanselig tone , fulgt av et drivende komp gjennom kapellmester Simon Revholt og hans band . 
Forestillingen flyter lett sensuelt – litt i letteste laget . 
Dette var en periode med langt mer en sex , drugs and rockn´roll . 
Hippiegenerasjonen , og deres assosierte , var et sosialt og politiske ballespark til hele det etablerte samfunnet , noe som kunne vært mer synlig i denne forestillingen . 
Men det er jo likevel denne kombinasjon av dampende jointer , badtrips , politisk engasjement , og et en intens motstand mot krig , som er essensen og selve opprøret i Hair . 
Om dagens engasjerte unge folk kjenner seg igjen , skal ikke jeg gå god for , men trusselen fra mektige ledere er stadig latent . 
Hair er full av musikalske godbiter . 
Mye er bra , men ikke alle overbeviser like godt sanglig . 
Det er solid groove over åpningsnummeret Aquarius med Sisi Sumbundu . 
Solveig Andsnes og Henriette Faye-Schjøll er på pluss-siden med henholdsvis ” God morgen , stjerner ” og ” Lett å være hard ” . 
Petter Vermeli skrur på sjarmen som den fyrrige Berger , og Eldar Skar får i små glimt vist den usikkerhet og angst som gnager en som til syvende og sist må velge mellom det forpliktelsesløse hippie-livet i New York , eller pliktene som soldat i Vietnam . 
Under hans badtrip seanse er amerikansk historie og krigføring outrert ironisk . 
I dette konseptet kommer Trond Høvik inn som en genuin morsom type . 
Først som en aldrende og undrende kvinne , senere som smørsanger . 
Han skaper en poengtert kontrast . 
Teatrets scene er kledd med hippie-symboler . 
Ensemblet glir sømløst inn i kulissene med smil , myke omfavnelser og musikalsk vidd . 
Og i sluttfasen leverer de sitt håp om at lyset skal få skinne . 
Teateranmeldelse : 
« Prisen » – 
Velspilt kammerspill 
Det er en sår og vemodig bunnklang i dette velspilte kammerspillet i Kjetil Bang-Hansens sobre regi . 
Vi står overfor en brytningstid – 1968 – og voksne mennesker som preges av en gammel tid og gamle minner , og som ikke helt vet hvordan de skal håndtere sine liv i et Amerika som er i total endring . 
Dette belyser den aldrende dramatiker Miller gjennom en fortelling om to brødres ulike veivalg , der de dunkle og mørke sannheter gradvis trekkes ut av skuffen . 
Rammen er salget av en bygård der de engang bodde før faren gikk konk under det store krakket . 
På loftet er familiens gamle møbler samlet . 
Millers historie spinnes rundt verdier ; hva er et gammelt møbel verdt ? 
Er den reelle pris forenelig med den verdien den har for eieren ? 
Og hvordan er sammenhengen mellom pris og verdi i ens egne liv . 
Hvorfor velger noen plikten , mens andre blir ” et redskap for berømmelse i en hengemyr av suksess og bankbøker ” – for å sitere Miller . 
Millers tekst preges av erfaring og levd liv . 
Det samme kan sies om teamet foran og bak scenen . 
I Alsakers scenografiske loftsrom kjenner du eimen av tid som er forsvunnet , og i Bang-Hansen regi er det ofte små nyanser som antyder det symbolske i hvilke arvegods vi tar med oss i livet , enten vi vil eller ikke . 
Det som i utgangspunktet var en konflikt mellom han som ble den pliktoppfyllende sønn og broren som ble den suksessrike legen , vokser til en noe langt større og mer tragisk sannhet . 
Den ene broren droppet studiene for å støtte faren økonomisk , og ble en traust politimann . 
Naget til broren slippes løs når de endelig møtes etter 16 år etter farens død , på det gamle loftet . 
Den suksessfylte bror søker nåde , men ikke for enhver pris . 
Kim Haugen og Per Frisch veksler sømløst om å ha ” retten ” på sin side . 
Det er en brødreduell som bunner i hat og kjærlighet . 
Haugen viser med små nyanser hvordan den trauste politimann veksler mellom et lite håp om forsoning og et raseri som skyldes både misunnelse og innsikt . 
Iren Reppen er et velfungerende eksempel på en kone som ” stand by her man ” i etterkrigstidens Amerikas , men som likevel benytter enhver anledning til å gnåle om hans karriereplaner . 
En sann svir er det å se ringreven Helge Jordal i manesjen igjen . 
Han karikerer med glans den gamle jøden Solomon , brukthandleren som skal sette prisen på loftsmøblementet til de to brødrene . 
Han bringer inn humor med sin blotte tilstedeværelse og med sine herlig overdrevne og veldreide formuleringer . 
Arthur Miller var selv av jødisk opphav , og denne rollen er en liten fortelling i seg selv om jødens evne til å reise seg . 
Der brødrenes konkursslåtte far satte seg i stolen og levde på sønnen , er Solomon en skikkelse som gjenkjenner verdien av et liv , og griper sjansen når den byr seg . 
Særlig hvis han øyner muligheten til å tjene noen kroner . 
Forestillingen manglet noe driv under premieren , men den har alle muligheter til å løsne på det under en lengre turné med Riksteatret . 
Den byr på godt spill og en god tekst – begge deler vokser etter at man har sett stykket . 
Borghild Maaland 
Showanmeldelse « Tre elefanter i rommet » : 
Østrogenbombe Underholdningen på jenteturen til hovedstaden er i boks . 
SHOW / REVY « Tre elefanter i rommet » Spilles på Latter i Oslo onsdag til lørdag til og med 26. mai Med : 
Cecilie Steinmann Neess , Linn Skåber , Hege Schøyen Regi : 
Vemund Vik At det der « elefanten i rommet » - begrepet begynner å bli forslitt , illustreres greit ved at det i mars skal spilles et annet show med tittelen « Elefanten i rummet » ( på svensk ) med David Batra på Latter på Akers Brygge i Oslo . 
Og skal vi pirke – det skal vi selvsagt – må det sies at overbygningen i den nye forestillingen til Cecilie Steinmann Neess , Linn Skåber og Hege Schøyen , knirker en del . 
Slett ikke alle numrene i dette showet dreier seg så vidt jeg kan skjønne om « åpenbare sannheter som ikke nevnes » ( definisjon : Wikipedia ) . 
Skal vi pirke litt til , vil enkelte oppfatte det relativt alvorlige sangnummeret om døden som malplassert . 
Jeg ville glatt byttet det ut med noe ærlig tullball . 
Men når det er sagt er det liten tvil om at « Tre elefanter i rommet » er valuta for pengene . 
En blivende slager for kvinner av et par-tre generasjoner , samt mennene som ikke har hatt noe annet valg enn å bli med dem . 
Vi snakker om tre særdeles dyktige kvinns her : 
Hege Schøyen , komikkens Wenche Foss – er det noe å si på at hun er blitt så folkekjær ? 
Nei . 
Den gla ’ vulgære , burleske Linn Skåber , som har en ekstrem evne til å få alt til å se spontant ut , som om det hun sier akkurat datt ned i henne , er også hun på god vei til å bli like vel anskrevet . 
Heller ikke underlig . 
Til sist , og yngstekvinne : 
Cecilie Steinmann Neess , noe så sjeldent som en norsk « stand up » -komiker som er morsom , og som viser allround-kvaliteter som skuespiller og sanger ( ikke minst i paradenummeret « En liten jøde i lave sko » , som riktignok har et par år på nakken ) . 
Sistnevnte virker innledningsvis til å være et slags sentrum i showet , en yngre søster som Skåber og Schøyen kan både overøse med « gode råd » og hakke på ( « har du ikke lyst på baaaarn ? » ) . 
Men det blir snart klart at « Tre elefanter i rommet » , oppfølgeren til « Latter på latter » i 2013 , er et ganske typisk « show » – sketsjer , monologer og sangnumre i løsvekt – som handler litt om alt . 
Sangen der de tre er husmødre på femtitallet , er kostelig – og dessuten gledelig grisete . 
Det samme gjelder nummeret der de spiller alle gjestene i et bryllup . 
Veldig gøy blir det når de gir seg de « alternative » russelåtene i vold . 
Først Schøyen som « lyrisk sopran » ( « en fuckboy tar alt det han vil ha » ) . 
Dernest Steinmann Neess med sin stev- , lokk- og kvadvariant . 
Til sist en tekkelig , politisk korrekt Skåber . 
« I kveld er et lov å sette grenser » , synger lederen for « Team Samtykke 2018 » . 
Skåber som « pølsedronningen fra Oppsal » har dobbelt bunn , selvsagt , og vel så det , i nok en god sekvens om damenes « topptiår » – henholdsvis sytti- , åtti- og nittitallet . 
Bandet er også bra . 
Egentlig lite svakt å spore i løpet av de 80 minuttene « Tre elefanter i rommet » varer . 
Det er en glede å se så flinke folk gjøre jobben sin godt . 
Teateranmeldelse « Kristin Lavransdatter » : 
Sterke følelser 
Både tekst og toner i denne følelsesladde musikalen svinger fra det inderlig rørende til gjentagende klanger . 
Det er øyeblikk i forestillingen som er dypt gripende og som borer inn i kjernen av Sigrid Undsets tre romaner om Kristin Lavransdatter ; det sterke , men sårbare kjærlighetsbåndet mellom Kristin og Erlend . 
Med Herborg Kråkevik og Hans Marius Hoff Mittet i de ledende rollene formidles sanselighet , sinne og sødme med musikalsk sprengkraft og poetisk ømhet som går rett inn i sjelen . 
Det er også stunder da de dramatiske hendelser blir overtydelige og bombastisk fremstilt , både musikalsk og rent spillemessig . 
Her skal i alle fall ikke de sterke pasjoner underdrives ! 
Det er et stort løft å gå løs på et ikonisk fenomen som Kristin Lavransdatter . 
All ære til Den Nationale Scene for vågemotet . 
Med tekst på nynorsk , og med musikken som vesentlig del av forestillingen , lever denne fortellingen sitt eget liv . 
Svein Sturla Hungnes har maktet å skape en troverdig dramatisering , der fokuset er på Kristins sterke vilje og hennes gnagende samvittighet overfor sin tro . 
Det handler om det sanselige som en syndig og sødmefull utflukt i forhold til plikt – som kvinne ; datter og hustru . 
Kristin ” svikter ” disse pliktene i møtet med Erlend , og svinger pisken mer og mer over seg selv . 
Brit Bildøens sangtekster har fine poetiske grep , som fungerer svært bra med Julian Berntzens musikk . 
Berntzen laget også musikken til teatrets forrige store norske musikalsuksess , ” Hellemyrsfolket ” . 
Som i den , får man også her , visse assosiasjoner til klangbunnen i ” Les Misérables ” . 
Musikken spenner fra det rungende sakrale til en del nydelige melodiøse partier som på varsomt vis understreker personenes karakterer . 
Iblant er det middelalder-toner , og iblant er det folkemusikk . 
Variasjonen er godt sammensatt Hungnes har et tydelig regigrep , men kunne vært dristigere . 
I lengden blir den nesten tre timer lange forestillingen litt ensformig gjennom en del av de sceniske uttrykkende som repeteres i ulike former , blant annet gjennom støyende action og høylytte utbrudd . 
Men kjernen av kjærlighetslivet mellom Kristin og Erlend løftes fram av Kråkevik og Hoff Mittet , helt fra deres betingelsesløse overgivelse til hverandre og forelskelsens rus , til den langt beskere smaken av ekteskapelig bakrus . 
Kråkevik balanserer med sitt sedvanlige store musikalske og spillemessige spekter mellom viljestyrke , trass , tro og tvil . 
Hoff Mittet er en Erlend med maskulin sanselighet og tett scenenærvær . 
Han er definitivt en av de beste vi har i musikalbransjen , noe han viste sist høst som inspektør Javert i ” Les Misérables ” på Folketeatret . 
Duettene med Kråkevik og Hoff Mittet er en forestilling i seg selv og rommer hele spekteret av Undsets fortelling . 
Borghild Maaland 
Teateranmeldelse « Antigone » : 
Kongens fall Det Norske Teatret prøver bokstavelig talt å dunke nytt liv inn i Sofokles tragedie . 
Men rytmen setter seg aldri hundre prosent i denne oppsetningen . 
« Antigone » . 
Det norske teatret . 
Av Sofokles . 
Oversatt av Halldis Moren Vesaas Regi : 
Johannes Holmen Dahl Med : Sara Khorami , Jon Bleiklie Devik , Renate Reinsve , Kyrre Hellum , Nina Woxholtt , Gjertrud Jynge og Christian Ruud Kallum . 
Det starter ellers lovende nok . 
Teatrets hovedscene er ribbet for så å si all staffasje , mørke og tåke preger åpningen der Gertrud Jynge som et enkvinnes gresk kor tilfører den skjebnetunge prologen dramatisk kraft . 
Regissør Johannes Holmen Dahl har valgt å la Elisabeth Nessets trommebatteri ha en permanent og lydlig dominerende plass i bakgrunnen . 
Slik er det en annen takt enn det opprinnelige versemålet som driver forestillingen fremover , noe som kler Halldis Moren Vesaas ’ prosaorienterte gjendiktning godt . 
Men vellykkede regigrep kan ikke alene tilføre en 2500 år gammel tekst , blytung av eksistensielt idéinnhold , nåtidig relevans . 
Vi er avhengig av å tro på dynamikken som utfoldes på scenen . 
Grunnmotivet er om menneskets lov står over gudenes , om Antigones valg om å begrave sin fordømte bror Polyneikes – til tross for kong Kreons forbud – er det moralsk riktige . 
Selv om det koster henne selv livet . 
Dessuten skal vi tro på kongens anger og fall , når han erkjenner sin egen hybris overfor gudenes lov . 
Men forestillingens svake punkt er nettopp kongen , spilt av Jon Bleiklie Devik . 
Han fremstår mer som en frustrert ungdomsskolelærer enn som en fryktinngydende regent når han skal hevde sin egen autoritet . 
Han har sikkert fått beskjed om å dempe uttrykket sitt , men en kong Kreon skal ikke mumle – han skal snakke med fynd og klem slik at vi tror på ham . 
På samme måte som vi skal tro på konfrontasjonen mellom ham og Antigone , to selvrettferdige prinsippryttere som kolliderer foran mennesker og guder . 
Dem smellen hører vi aldri , trommesoloer til tross . 
Men det er fine øyeblikk , som i oppgjøret mellom kong Kreon og hans stesønn Haimon , spilt av Christian Ruud Kallum , som også er Antigones forlovede . 
Sara Khorami bærer tittelrollen med en nervøs tilstedeværelse som man husker , og Nina Woxholtt gjør med tilbakeholden intensitet maksimalt ut av sin lille rolle som Eurydike . 
Men denne oppsetningens største beholdning er likevel Gjertrud Jynge . 
I dobbeltrollen som koret og som spåmannen Teiresias er hun den som best når det nivået vi må kunne forvente fra Det Norske Teatrets hovedscene . 
Teateranmeldelse « Tarjei » : 
Distansert realisme 
Dramatiseringen av Helga Flatlands romantrilogi har tilløp til å kunne bli en engasjerende teateropplevelse . 
Men litt for ofte ender det med å bli stivt tablåteater . 
« Tarjei » , Nationaltheateret Basert på Helga Flatlands trilogi « Bli hvis du kan » . 
Dramatisert av Tyra Tønnessen Regi : 
Tyra Tønnessen , Komponist : 
Anders Utnem Scenograf og kostymedesigner : 
Leiko Fuseya 
Lyddesigner : 
Øyvind Wangensteen , Maskør : 
Marianne Hommo Dramaturg : 
Njål Helge Mjøs , Studiomusikere : 
Lisa Långbacka og Lise Rydberg 
Med : John Emil Jørgensrud , Liv Bernhoft Osa , Nils Johnson , Kjersti Tveterås , Mikkel Bratt Silset , Tone Danielsen , Olavus Frostad Udbye « Tarjei » er enkelt sagt historien om bondegutten som verver seg , reiser til Afghanistan og blir drept – og om hvordan dødsfallet påvirker hans aller nærmeste . 
Det er i seg selv en viktig revitalisering av norsk teater , med en aktuell problemstilling og troverdige hverdagsmennesker i sentrum for handlingen . 
På Nationaltheatrets amfiscene er scenografien bygget opp av fem jordkasser , en enkel og effektiv symbolbruk der gården familien tilhører får spille sin del av stykket . 
Både i konkret og overført betydning . 
Tarjei , spilt av John Emil Jørgensrud , er en gutt full av passiv motstand . 
Ikke minst mot forventningene om at han skal overta gården , en rolle som egentlig søsteren Julie ( Kjersti Tveterås ) er langt bedre eslet til . 
Det blir litt vanskelig å gripe Tarjeis motivasjon slik rollen blir spilt av Jørgensrud , og stykkets tittelperson blir derfor unødvendig utydelig . 
Som i så mange norske familier snakker man ikke så godt sammen hjemme hos Tarjei . 
Derfor stanser alt opp , også spørsmålet om hvem som skal ta ansvar for gårdsdriften , den dagen dødsbudskapet kommer . 
Fra nå av er det i og rundt Julie at stykkets framdrift skal finnes . 
I samspill med Mikkel Bratt Silset , som spiller kjæresten hennes Mats , har Tveterås en scenisk tilstedeværelse som skaper respons hos publikum . 
Datteren er den handlende og aktive , der Liv Bernhoft Osa i rollen moren og Nils Johnson som faren Hallvard forsvinner inn i hvert sitt sorgkammer . 
Det skjer på ( over ) tydelig vis , der de bokstavelig talt graver seg ned i jorda , eller legger seg ned og slik stenger omgivelsene ute . 
Det skurrer noen ganger i dynamikken mellom personene , og de underliggende litterære spenningene i romanteksten kommer heller ikke til sin fulle rett i denne teaterversjonen . 
Det blir for ofte til at personene på scenen står og framsier replikkene sine på stivt og høytidelig vis . 
Sjeldent rettet mot hverandre , for som oftest er de omgitt av bortvendte rygger . 
Og heller ikke på en måte som kommer « opp i ansiktet » på publikum . 
Den distanserte atmosfæren legger slik en demper på den umiddelbare teateropplevelsen . 
Som om tekstens dypt seriøse tematikk blir i overkant tyngende . 
Likevel skal skuespillerne og regissør Tyra Tønnessen ha honnør for at de har våget seg på å lage noe såpass sjeldent som aktuelt samtidsteater med en politisk dimensjon . 
Det er viktig . 
Og det er riktig . 
Teateranmeldelse : 
« Engler i Amerika » : 
Intenst og mektig drama 
Det er kjøtt og blod , liv og død i denne intense og mektige maratonoppsetningen om livet , døden og kjærligheten . 
NATIONALTHEATRET ” Engler i Amerika ” Av Tony Kushner Regi : 
Marit Moum Aune Komponist : 
Nils Petter Molvær Scenograf / kostymer Bård Lie Thorbjørnsen Lysdesign : 
Kristin Bredal Lyddesign : 
Erik Hedin Med : Terje Strømdahl , Nils Goldberg Mulvik , Hanne Skille Reitan , Bartek Kaminski , Hermann Sabado , Ågot Sendstad , Modou Bah , Trine Wiggen Tony Kushners todelte stykke « Engler i Amerika » er stor dramatikk i seg selv . 
Regissør Marit Moum Aune og hennes team , både bak og på scenen , løfter fram teksten med gjennomborende tyngde som treffer en tilskuer med all sin kraft ; med poesi , ettertenksomt alvor , ramsalte replikker og barsk herlig humor . 
Å se begge stykkene under ett krever av du er innenfor teatrets vegger i ni og en halv time – med godt anlagte pauser . 
At man underveis opplever deler av handling og tekst som noe gjentagende er ingen stor innvending når man i ettertid sitter igjen med en opplevelse som treffer både hjerne og hjerte . 
Kushner skrev dette eposet på slutten av 80-tallet . 
Bakteppet er den kraftige konservative bølgen i USA med Reagan-administrasjonen , og sykdommen som en lang periode skulle stigmatisere homofile – aids . 
Samtidig faller murer og systemer i den østeuropeiske delen av verden . 
Verden er rotløs og kynisk . 
Enkeltmennesket er en brikke i dette spillet . 
Men i det ytre og indre kaos lever kjærligheten , noe man ikke kan klare seg uten – med all dens ømhet og svik . 
Det er ingenting ved dette som virker « gammelt » . 
Tvert i mot . 
Tekstens aktualitet slår i mot en helt fra starten med den rå , iskalde advokaten Roy Cohns maktarroganse . 
Karakteren bygger på virkelighetens Cohn , en fryktet advokat i New York som døde av aids . 
Før det rakk han å være mentor for den daværende forretningsmannen Donald Trump . 
Cohn – i Terje Strømdahls strålende spill – spytter foraktelig ut sine meninger om begreper som moral og etikk . 
Sannhet er synonymt med det han mener er sannhet , alt annet feies vekk , trampes på og fjernes ; et maktmenneske avhengig av spyttslikkere som de selv kan forme . 
Det politiske aspekt settes i kontekst med det religiøse og det sårbart menneskelige . 
Kushner favner vidt , her er engler og demoner , homser og mormoner som ufortrødent snakker om hvor Gud er blitt av , hva som er grunnleggende i det amerikanske demokrati , om angsten for å dø og om hvordan man ter seg overfor sine medmennesker når katastrofen inntreffer . 
Kan man elske noen , og likevel svikte dem – er et sentralt emne i Kushners filosofisk / praktiske tilnærming til livet . 
Sentralt i dette er tre homofile menn ; afroamerikaneren Belize , jøden Louis og den aidssyke Prior , som ikke er definert etnisk eller religiøst – men som til gjengjeld under sine hallusinasjoner med en kåt engel oppheves til profet . 
Når sykdommen rammer , trekker Louis seg unna , han svikter , men gnages av skyldfølelse . 
Det hjelper ikke så voldsomt på selvfølelsen å innlede et forhold til skaphomsen ; den republikanske mormoner Joe – som attpåtil er Cohns løpegutt . 
Belize er bindeleddet mellom de fleste , en slags budbringer – eller engel i forkledning . 
Mormoneren på sin side har en nevrotisk kone , som i det ene øyeblikk serverer luftig tankespinn for så å klinke til med saftig ironi . 
Innledningsvis og avslutningsvis lufter hun dramatikerens betraktninger om engler i atmosfæren som beskyttelseslag for selve livet , og om de døde sjelers nettverk rundt jorden – og livet . 
Sprangene mellom alt hva livet rommer av politikk , tro , mangel på tro og kjærlighet er store . 
Innhogg av saftige replikker , humor og ironi suser inn som fulltreffere som gjør det hele til en helhet . 
Det nøkterne scenerommet og Nils Petter Molværs musikk spiller på lag med konseptet og har en pulserende virkning . 
Alle skuespillerne gir liv til sine skikkelser med et vell av nyanser . 
Terje Strømdahl er allerede nevnt . 
Herman Sabado balanserer elegant mellom redsel , skepsis og ironisk snert i sin gradvis fysiske dårlige tilstand som den aids-syke . 
Modou Bah imponerer med nøktern realisme og omsorg som Belize . 
Hanne Skille Reitan er nedpå og troverdig som mormomerkone , Trine Wiggen får kjørt seg på fornøyelig vis som engel og Ågot Sendstad er tørr og barsk mormoner-mor . 
Stykkets epilog gir håp om at verden , livet og kjærligheten baler seg fremover , uansett om englene finner igjen Gud , eller hvor mye trøbbel som ellers dukker opp . 
De fire som sitter igjen og diskuterer – i all vennskapelighet – representerer deler av det brokete Amerika , en jøde , en mormoner , en afroamerikaner , samt den aidssyke . 
Håpet trosser all pessimisme – drømmen er tusenårsriket , med fred og harmon . 
Teateranmeldelse : 
« Utafor » - Sterke stemmer mot terror 
Fire sterke unge stemmer målbærer inderlig og offensivt et ønske om samhold som våpen mot ekstremisme . 
Det Norske Teatret , med regissør Svein Tindberg i spissen , har sammen med organisasjonen Just Unity , gått løs på et idealistisk humanistisk prosjekt . 
Gjennom fire unge mennesker som alle har en historie tilknyttet ekstremisme , er hensikten å belyse hva som er utløsende faktorer for ytterliggående handlinger ; å vise små og store hendelser som påvirker et ungt menneskets valg . 
Mye henger sammen med ensomhet – det å være ” utafor ” en gjengs oppfatning av tradisjon og normer . 
Og det handler om religion . 
Forestillingen berører , den snakker til hjerte og hjerne med fortellinger som både griper , overrasker og som krydres med en del ironiske – og selvironiske – spark . 
Dessuten er det lærerikt . 
Valget på de fire på scenen er ikke tilfeldig . 
Ungt ensemble 
De er taleføre og de er uredde i blottleggelsen av sine egne valg ; valg som har vært utløst av hat , sinne , sårbarhet og usikkerhet . 
Deres åpenhet er en styrke som ligger som en rød tråd gjennom hele forestillingen . 
Med seg på scenen har de et ungt ensemble – heller ikke de profesjonelle skuespillere – som skaper stemninger som underbygger de ulike historiene . 
Konvertitten fra Vestfold , som gikk fra å være Per til å bli muslimske Yousef , muslimske Faten fra Irak , Tor som er jøde og Siri , med mastergrad om sikkerhetspolitikk og som overlevde Utøya , er engasjerte mennesker som evner med overbevisende tydelighet å formidle sine høyst varierte historier . 
I løpet av den rundt halvannen time forestillingen varer flettes deres fortellinger sammen til en slags fellesnevner . 
Sårbare fortellinger 
Alle fire har deler i sine fortellinger som er sårbare og tøffe . 
Datanerden Pers vei til islam er brolagt med tilfeldigheter som er tankevekkende fascinerende . 
Lokalmiljøets reaksjon på konvertitten Yousef er derimot en salig blanding av rystende og latterlig . 
Faten er av den sinna typen jenter , ikke voldsomt akseptert i alle muslimske miljøer , men det måtte en imam i Irak til for å endre hennes vei inn mot det ekstreme . 
Tor Itai kjenner på hvorvidt han skal si at han er jøde eller ikke , også i Oslos kulturelle miljø . 
Det er ikke troen i seg selv , men det faktum at man mener han bør stå til rette for hva enn som skjer i konflikten Israel-Palestina . 
Verdt å få med seg Siri opplevde Anders Behring Breivik på Utøya . 
Hun forteller sin historie med en verdig ro som gir innholdet desto større tyngde . 
I tillegg er hun lynklar på at hans tanker langt fra er døde eller begravet bak noen fengselsmurer . 
Forestillingen brytes opp av det velfungerende ensemblet og bilder på lerretet bak scenen . 
Øystein Skars musikk er en effektiv medspiller og kontrast med vekselsvis sterke og stillferdige uttrykk . 
Kall det gjerne politisk korrekt teater , men hva så ? 
Det er i falle et stykke der unge mennesker mener noe . 
De har vært gjennom mer enn mange på sin alder , og viser sårbare sider som mange unge ( og eldre for den saks skyld ) helt klart bør få med seg . 
Teateranmeldelse « Andvake » : Modig Fosse-løft BERGEN ( VG ) 
Det er mange fascinerende grep , og noen mindre fascinerende , i verdenspremieren på Jon Fosses trilogi « Andvake » . 
Hordaland 
Teater tar et modig løft ved å dramatisere de tre Fosse-romanene « Andvake » , « Olavs draumar » og « Kveldsvævd » ; en trilogi som ga forfatteren Nordisk Råds Litteraturpris . 
Regissør Sandsund har dramatisert det vakre , vonde , og poetiske stoffet og skapt en forestilling som i stor grad bevarer ånden i romanene . 
Det er en mørk sakral atmosfære , en visuell opplevelse der musikken til Trio Mediæval og felespiller Erlend Apneseth poengterer en slags middelalderstemning som likevel oppleves som tidløs . 
Symbolbruken er tydelig , i blant overtydelig . 
Fortellingen spinner rundt Asle og Alida , et ungt par som på sin vandring i Bjørgvin – datidens Bergen – ikke finner rom i herberget fordi de « lever i synd » , og hun er gravid . 
I sin fortvilte jakt etter felles lykke og et sted å slo rot , er ytterligheter som drap kun et desperat virkemiddel som brukes mot de som står i veien for dem . 
Men der Bibelens Josef og Maria hadde en høy beskytter som medhjelper , er Fosses unge par hjemsøkt av skjebnen og sine synder . 
Selv da Asle ofrer sin kunstnerdrøm gjennom å selge fela si , bølger motbøren fram . 
De to første aktene veksler mellom fine detaljer og scener med et fragmentarisk grep som ikke alltid er like godt flettet sammen . 
Den musikalske flyten som ligger i teksten blir i blant litt hakkete , og da får forestillingen en monoton rytme . 
Men – brått så er det både spenst og nerve . 
Her er det ikke hviskende følsomhet som gjelder , snarere en høylytt og fysisk tilnærming til teksten . 
Med unntak av Anne Wiig og Karl-Vidar Lende som Alida og Asle , spiller ensemblet flere roller . 
Wiig og Lende har en troverdig miks av naivitet og ungdommelig råskap . 
Og utover i forestillingen fascineres man av Magne Håvard Brekkes omgang med diverse typer av tvilsom – og mindre tvilsomme karakterer . 
Brekke skifter fra å være nesten irriterende messende gamling til å bli en jovial , pratsom øyboer med praktisk og taktisk sans . 
Siste akt – « Kveldsvæved » – handler om Alidas datter Ales ’ tilbakeblikk på sin mor . 
Ales er blitt gammel , men hjemsøkes av morens historie , og det er gjennom datteren siste del av historien fortelles . 
Da samles trådene , om slekt som følger slekters gang , om dårlige vilkår for folk uten penger , om daglig sorg og glede , men først og fremst om en tidløs kjærlighet slik Jon Fosse så poetisk beskriver den . 
Da handler det om det jordiske og det vi ikke helt kan fatte , drømmer og metafysikk – noe altoppslukende som er vakkert og stort – og samtidig veldig nært . 
Teateranmeldelse : 
« Om Våren » : 
Vondt og vakkert 
Det er både nådeløst og nydelig når Knausgård gir seg i kast med de indre gleder – og demoner . 
ROGALAND TEATER 
« Om våren » Av Karl Ove Knausgård Dramatisert av : 
Anders T. Andersen Regissør , scenograf og videodesigner : 
Anders T. Andersen 
Komponist : 
Adrien Munden Lysdesigner : 
Karl Oskar Sørdal Med : Torbjørn Eriksen , Eili Harboe , Ragnhild Arnestad Mønness , Marianne Holter , Ragnhild Tysse , Roar Kjølv Jenssen Rogaland Teaters oppsetning av den vesle romanen « Om våren » som kom for noen år siden , tar på overbevisende og varsomt vis vare på de store sprangene som ligger i en fortelling som både er høyst personlig – men også svært allmenngyldig . 
Det skyldes i stor grad oppsetningens indre ro og fine kommunikasjon i ensemblet , der de dramatiske hendelser aldri overspilles og der det dagligdagse gis fine hint av humor . 
I romanform dreier det seg om den på det tidspunktet suksessrike forfatter Knausgårds fortelling til sin yngste datter – kun en liten baby da han begynte fortellingen . 
Han skriver seg ut av det vanskelige rundt konas depresjon ; et mørke som kulminerte i et selvmordsforsøk . 
I boken – som i forestillingen – veksler det mellom eksistensielle betraktninger over selvbilde og menneskelig selvbedrag , om virkelighetsoppfatning – og om den fryktelige følelsen av ikke å være tilknyttet noen eller noe . 
I tillegg handler det om barn ; barnets evne til å bringe inn lys og normalitet inn i tilværelsen , i tillegg til å være en konstant påminnelse om hvor sterkt det gode er i forhold til det onde . 
Anders T. Andersen har dramatisert og regissert fortellingen . 
Han har valgt å se frem i tid , ved å la den vesle datteren spilles av en ungjente , som blir en sparringpartner med faren , og iblant med moren . 
Valget gir en dynamisk effekt som poengterer teksten gjennom ulike røster . 
Torbjørn Eriksen har både ro , engasjement , styrke og varme til å spille en far som splittes av å forholde seg til en kone som i perioder går inn i dyp depresjon , samtidig som han lever i sin egen litterære boble . 
Det er i stor grad barna som holder ham fast i et familiemønster ikke ulikt mange andres . 
Kjærligheten til dem er grenseløs – barn beskrives som vendepunktet , kanskje redningen . 
Eili Harboe , som imponerte alle som har sett Joachim Triers « Thelma » , har en intens , åpen og varm tilnærming i rollen som datteren , og Ragnhild Mønness har en nesten lydløs sårbarhet og ømhet som kona . 
Tre barn fra teatrets barne- og ungdomsteater levendegjør det dagligdagse i en familiære situasjon som veksler mellom generell familieglede , kaos og dypt indre mørke . 
Dette er en forestilling som med Knausgårds rå poesi i bunn viser hvor vanskelig det er å stå i situasjoner man ikke kan forventes å håndtere . 
Men grunnlinjen er lys – det gode er sterkere enn det vonde . 
Showanmeldelse « Hønefossrevyen flytter inn » : 
Løse fugler og kåte politikere HØNEFOSS ( VG ) 
Settingen er jovial , energien er upåklagelig og fintene mot trønderpolitikers kåtskap er frodig frekke . 
Den årlige Hønefossrevyen er i gang , og har etter 18 år beveget seg fra telttilværelsen til et nytt underholdningshus i byens sentrum – Gledeshuset . 
Dette skal bli den godt samkjørte gjengens nye lekestue . 
Og gjengens muntre grunntone har definitivt blitt med på flyttelasset . 
Tonen består i humoristisk timing og variasjon , kombinert med musikalsk teft . 
Politikere har de ved gjentatte anledninger høyst vellykket parodiert . 
I år har de mye å fråtse i når det gjelder politikeres aktive liv både i og utenfor den politiske manesje , noe de gjør med frekkhetens og humorens nådegave , både verbalt og musikalsk . 
Gjennom Stortingets garasjeband « Me Too » defineres et par trønder-politikeres utenomparlamentarisk oppførsel med sann svir . 
Den samme velformulerte sans for politikerstikk er flirfullt tilstede i « Ringerike Trekkfuglklubb » som orienterer om dette nye Gledeshuset og potensielle løse og mindre løse fugler som kan risikere å lande i våtmarksområdet rundt bygningen . 
Knehøne , lårhøne , røy , en hækkespetter fra Russland en papegøye fra Amerika – en lattergal fra Senterpartiet , og en kaksesmekker – også han fra Senterpartiet . 
Sistnevnte er også sentral i sketsjen « Åsted Norge » – der man på en absurd komisk måte « oppklarer » mysteriet rundt en beryktet hyttetur – også den med trønderske politikere ! 
Alt er dog ikke politikk . 
Den veldrevne kvintetten krydrer årets sommershow med sprelske innfall av høyst ulik karakter , som klart preges av boblende idérikdom . 
I et nummer kalt « Kor-Vanskelig » raljeres det over dagligdagse problemer som passord-veldet i den digitale verden – til den supre , men krevende « Bohemian Rhapsody » , signert Freddy Mercury og Queen . 
Ypperlig utført ! 
I et annet nummer blir en parodi på gjengens egne mødre en frodig selvironisk affære med en salig blanding av humor og omtanke . 
Om jeg sier at det er noe godt og gammeldags over årets sommershow i Hønefoss , så er det ment i positiv forstand . 
« Gammeldags » i denne sammenheng betyr at showet er snekret sammen av godt og i stor grad spenstig revymateriale hva teksten angår . 
De tøyser og tuller , men detaljene er gjennomtenkte slik at platthetene uteblir . 
Det er godt gjort å holde koken i snart 20 år med nesten samme revygjeng – og det er godt , for publikum , at de leker seg fram med humoristisk takt og tone . 
Teateranmeldelse 
Tung tids tale : 
Kollektiv kraftprestasjon 
På Riksteatret makter de å vri en vital teateropplevelse ut av Olaug Nilssens roman om autisme . 
Det er i ordets rette forstand en kollektiv prestasjon . 
RIKSTEATRET « Tung tids tale » Av Olaug Nilssen . 
Regi : 
Marit Moum Aune Lysdesigner : 
Ola Bråten Lyddesign : 
Nils Wingerei Maskedesign : 
Tonje Lie Dramaturg : 
Toril Solvang Scenograf : 
Even Børsum Produsent : 
Emnet Kebreab Med : 
Jon Bleiklie Devik , Siren Jørgensen , Marianne Krogh og Julie Moe Sandø 
De bokstavelig talt vrenger seg på scenen , de fire skuespillerne som sammen bærer denne forestillingen . 
Jon Bleiklie Devik , Siren Jørgensen , Marianne Krogh og Julie Moe Sandø – det gir liten mening å fremheve en enkelt på bekostning av de andre , for de trer inn og ut av rollene og skifter karakter , stemme og uttrykk i ett sett gjennom den halvannen timen dette varer . 
Alle spiller alle , for å si det enkelt . 
Og det fungerer glimrende , selv når Jon Bleiklie Devik trer inn i rollen som mor og forteller , eller når de tre kvinnene i tur og orden « er » Daniel . 
Scenografien er konsentrert om et firkantet bygg med vinduer , dører og trapp – rammene rundt et liv og en familie i evig kamp . 
En kamp for å få livet med Daniel til å henge sammen , og en kamp med byråkratiet og helsevesenet som vil tvinge en psykiatrisk diagnose på Daniel . 
Og selvfølgelig en kamp for å bli sett og anerkjent både som omsorgspersoner og som pårørende . 
Ut av dette kommer det en dynamisk og fysisk teaterprestasjon , der tablåer fra et liv med autisten Daniel skildres på tidvis utagerende vis , ganske i tråd med den virkeligheten romanen « Tung tids tale » beskriver . 
Igjen har regissør Marit Moum Aune vist sin helt spesielle evne til å gjøre samtidslitteratur om til vedkommende og medrivende samtidsteater . 
Ved å ta i bruk teaterrommets muligheter , og samtidig redigere i teksten slik at kjernen kommer enda tydeligere fram . 
Olaug Nilssen har selv sagt at romanen kan leses som en politisk ytring , mens andre helst vil sette morskjærligheten i sentrum for stykkets tematikk . 
Etter å både ha lest boken og sett teaterstykket er det viktigste som sitter igjen hos meg kanskje dette : 
Autisme er ikke noe som kan håndteres ved hjelp av andre begreper eller ved å lete etter konvensjonelle , psykologiske årsakssammenhenger . 
Autisme er mer enn nok i seg selv , en tilstand som det er viktigere å behandle enn å forklare . 
Begrepet politisk teater gir kanskje ikke mening for så mange lenger . 
Men i likhet med romanen er teateroppsetningen av « Tung tids tale » blitt en kunstnerisk opplevelse som jeg tror kan vise seg å ha politisk effekt . 
Anmeldt av : 
Sindre Hovdenakk 
Teateranmeldelse « Den spanske flue » : 
Spretten flue Gammel farse blir som ny når svingdører erstattes med trampoliner , men det blir vel mye hopp og sprett og tjo og hei . 
OSLO NYE TEATER « Den spanske flue » Av Franz Arnold og Ernst Bach Bearbeidet av Marianne Sævig og Jens August Wille Regi : 
Jens August Wille Scenografi , kostymer : 
Camilla Bjørnvad Masker : 
Julie A. Clarck 
Med : Kim Haugen , Birgitte Victoria Svendsen , Henriette Faye-Schjøll , Andreas Stoltenberg Granerud , Nils-Ingar Aadne , Petter Vermeli , Ingvild Holthe Bygdnes , Trond Høvik , Eldar Skar , Cornelia Børnick , Helle Haugen , Morten Røhrt , Leif Olsen . 
For noen generasjoner nordmenn er « Den spanske flue » identisk med TV-versjonen av ABC-teatrets oppsetning fra 1990 – med blant andre Henki Kolstad , Kjersti Holmen , Øyvind Blunck og Guri Schanke . 
Før det levde denne komedien et utmerket liv også på andre teaterscener , ikke minst på Nationaltheatret . 
Når man først skal sette opp dette fenomenet av en farse på en teaterscene i 2018 , er det like greit å gjøre som på Oslo Nye ; ta sats fra et helt nytt plan . 
I dette tilfellet med en tllnærming som krysser ulike sjangre . 
Vi er delvis på tivoli , delvis på sirkus med muntre klovner i en forestilling med innlagt slapstick-humor og stumfilmkomediens virkemidler . 
Alt foregår i et høyt tempo , og med presisjon . 
Ideen med å la skuespillerne ankomme scenen sprettende fra trampoliner istedenfor gjennom farsens tradisjonelle svingdører , er smart – til en viss grad . 
Overdrivelsen står i kø , og selv om mye er morsomt – så er det slik som med køer flest , de blir noe ensformige i lengden . 
Når man har sett en del av de sprelske overdrivelser i handlingen , så balanserer forestillingen mot det masete . 
Men den danske regissør Jens August Wille har sørget for at laget av svært velopplagte skuespillere både spiller godt på lag , og de sørger for lett og lekende driv i dette noe viltre sceneshowet . 
« Flua » har en del snertne replikker og den henger på greip takket være en del elleville forvekslinger hva angår fedre , sønner , fortielser og den slags ; forvekslinger som du ikke kan la være å le høyt av , eller i det minste knise godt av . 
Imellom hopp og sprett oppstår det en god del situasjoner der finpolert komisk talent slippes løs . 
Det kan være i en passiar mellom Kim Haugen som herr Klinke og Trond Høvik som hans svoger Wimse , eller i de utallige forviklingene som oppstår hver gang den nerdete assyriologen og frieren Henrik ( fornøyelige spilt av Nils-Ingar Aadne ) kommer på banen , særlig i samspill med Haugen eller Ingvild Holthe Bygdnes , som blir gjenstand for hans romantiske vyer . 
Dette er en forestilling som tar´n helt ut ; det er ikke spart på konfekten . 
Kostymer og masker er overdådige , en del situasjoner er klart stilisert stumfilmkomedie . 
Det blir unektelig litt mye av det meste . 
Men stilen er gjennomført – og skuespillerne holder koken fra start til mål . 
Litt sånn : 
” Hopp og sprett og tjo og hei , så kommer lille « flua » , her er jeg ” ! 
Teateranmeldelse « Bestefar » : Bestefar på Viagra 
Sven Nordin vet hvordan han skal nagle sitt publikum . 
Selv når teksten er i platteste laget , sjarmerer han som talerør for folket – med eller uten Viagra . 
CHATEAU NEUF « Bestefar » Regi og manus : 
Bjarni Thorsson Scenografi : 
Finnur Arnar Med : 
Sven Nordin 
Etter megasuksesser med soloforestillingene « Hulemannen » og « Pappa ! » , er det ikke uventet at skuespilleren som nå også kan kalle seg bestefar , lager en forestilling med nettopp dette som utgangspunkt . 
Nok en gang er Bjarni Thorsson ( mannen bak « Hulemannen » og « Pappa ! » ) forfatter av Nordins sceniske versjon av bestefarstilværelsen . 
Men denne gang er ikke trøkket i teksten like sterk . 
Deler av den er noe platt , med litt for mange velbrukte formuleringer og referanser . 
Dessuten er det en del unødige sprik i handlingen som spinner innom livets mangfoldighet etter oppnådd bestefars-alder . 
Vel – det var det negative . 
Det positive gjenstår ; en Sven Nordin som byr på seg selv med den fine blandingen av situasjonskomikk , rølpehumor , rappkjefta replikker og innlagte doser med ettertenksomhet . 
Nordin er en skuespiller av rang innen hele scenekunstens register . 
I « Bestefar » sjonglerer han mellom det å være forteller og det å være aktør . 
Det er en « rolle » han behersker godt . 
Han blar frem episoder av et ektepars levde liv når barna forlater heimen , hvordan reaksjonene er når datterens graviditet bekjentgjøres , konas intense krav om å være til stede under fødselen , og hvordan alt dette trigger minner om egen barndom og barnas barndom . 
Noe av dette blir vel springende , mens enkelte detaljer er nydelige ; som for eksempel Nordins stillferdige beretning om farens besøk på sykehuset da han selv var guttunge og havnet på sykehus etter en ulykke med ola-bilen . 
En del saftige replikker er det god plass til . 
Funderingene til 61-årige Nordin om « livets oppløpsside » har en tøtsj av sårbarhet , men også mange glimt av selvironi . 
Med sin fornøyelige beretning fra legekontoret der en omfattende underlivsundersøkelse er på menyen – med legestudenter som ivrige tilskuere – serverer han en innertier til et voksent publikum . 
Gjenkjennelsesfaktoren er høy og lattermusklene får kjørt seg kraftig . 
Humorfaktoren er like høy når han forteller om sin utflukt til Lillestrøm på viagra-jakt . 
Man bruker IKKE sitt lokale apotek første gang man er på potenspille-henting og har et velkjent navn ! 
Nordins fortelling om dette er verdt billetten alene . 
Kanskje var mine forventninger i høyeste laget . 
Det bør de være med Sven Nordin ; en person som gjentatte ganger kan stå på scenen alene å formidle en tekst i utallige nyanser . 
Denne gang er ikke teksten like overbevisende – men Nordins drag på publikum er det ingen grunn til å tvile på . 
Borghild Maaland 
Teateranmeldelse « Macbeth » : Blodbad , hevn og mothevn . 
Innbitt og sterk DET NORSKE TEATRET « Macbeth » Av William Shakespeare . 
Oversatt av Edvard Hoem Regi : 
Peer Perez Øian Koreograf : 
Magnus Myhr Lysdesigner : 
Kyrre Heldal Karlsen 
Dramaturger : 
Anders Hasmo / Matilde Holdhus Scenograf og kostymedesigner : 
Etienne Pluss Komponister : 
Ole Alexander Halstensgård , Tore Ylvisaker og Ole Henrik Moe Skuespillere : 
Preben Hodneland , Ingeborg S. Raustøl , Gard Skagestad , Frode Winther , Joachim Rafaelsen , Per Schaanning , Amell Basic , Petter Winther . 
Øyvin Berven , Peiman Azizpour , Mari Charlotte Soland , Paula Meriles og Linnea Svinndal I rollen som Macbeth kommer Preben Hodneland helt på innsiden av sin plagede karakter . 
Både lyd og dramatiske effekter er skrudd høyt i åpningen av denne oppsetningen på Scene 2 . 
Det er mye klang og ekko i luften når budskapet om hans tapre hærfører Macbeths seier over irer og nordmenn når den skotske kong Duncan , spilt av Per Schaaning . 
Det er duket for et hjertelig gjensyn mellom kongen og hans trofaste general . 
Hadde det bare ikke vært for møtet med de tre heksene som spår at det er Macbeth selv som skal iføre seg kongekronen . 
Slik vet vi at det går mot blodbad , hevn og mothevn . 
« Det skotske stykket » , som Macbeth også kalles , er gjennom de fire hundre årene som er gått siden det ble skrevet blitt stappet så breddfullt av idéinnhold og tolkningsføringer at enhver regissør – eller tittelrolleinnehaver – står i permanent fare for å kullseile på grunn av overvekt hver gang en ny scenevariant skal sjøsettes . 
Jeg synes regissør Peer Perez Øian og ensemblet hans kommer svært godt fra denne oppsetningen . 
Og det meste av æren tilfaller Preben Hodneland . 
Til å begynne med framstår hans Macbeth nærmest som en passiv observatør til hvordan hans egen skjebne spiller seg ut – båret fram av andres vilje . 
Det er ubesluttsomhetens forbannelse som hjemsøker ham . 
Men ganske snart utvikler Macbeths indre og ytre blekhet seg til en form for innbitt selvbedrag . 
Han vil tro på sin egen skjebne , til tross for at han selv oser av falskhet . 
Duknakket og forknytt beveger Preben Hodnelands Macbeth seg over scenen , drevet stadig videre i sitt forsett om å nedkjempe alle fiender , innbilte eller reelle . 
Det er denne indre utviklingen som gradvis tar mer og mer av oppmerksomheten , og som gjør det mulig å si at Hodneland fyller rollen sin helt ut . 
Det betyr ikke at de andre på scenen nødvendigvis kommer helt i skyggen . 
Ingeborg Sundrehagen Raustøl som Lady Macbeth overbeviser med dempet viljestyrke og effektivt minespill . 
Det er hun som mer enn noen driver Macbeth videre og videre – helt til det er umulig å snu . 
Men hennes eget sammenbrudd og død mot slutten av stykket blir for lite forklart og motivert . 
En annen som skiller seg fordelaktig ut , er Petter Winther som både fyller rollen som general Banquo og som Macbeths allierte Seyton . 
Han er på grensen til leken , og det er ikke dårlig i et så bloddryppende stykke . 
Også de andre mannlige skuespillerne går inn og ut av flere roller i soldataktig orden , iført skotskrutede dresser . 
Scenografien er bokstavelig talt firkantet men dramaturgisk effektiv – der den skjebnetunge handlingen ruller rett mot deg . 
De tre heksene , dødbleke og iført noe som ligner på ballettskjørt , blir nærmest et gjennomgående scenografisk element i stykket , der de vrir seg i en slags dans både foran og bak på scenen . 
Det fungerer greit , men kan også bli for overtydelig . 
Til gjengjeld er den spesialskrevne musikken så godt integrert i oppsetningen at den virker stimulerende og aldri forstyrrende . 
Det er i seg selv godt gjort . 
På Scene 2 møter vi en Macbeth som er så falsk at han virker ekte . 
Det er alene verdt turen . 
Teateranmeldelse « Jacobsen , værsågod » : 
Morsom og rørende 
Hun er høne , reke og Peer Gynt . 
Men først og fremst er Anne Marit Jacobsen en unik kunstner som hører hjemme i teaterkunstens hele spillerom . 
CENTRALTEATRET « Jacobsen , værsågod ! » Av og med Anne Marit Jacobsen Regi : 
Arvid Ones Scenografi , kostymer : 
Milja Salovaara Musikalsk ansvarlig : 
Simon Revholt 
Nå spiller hun ut brikker av sitt kunstneriske liv på Centralteatret . 
I løpet av en drøy time inviterer hun publikum på en reise gjennom et langt liv viet scenekunst ; delvis gjennom gamle bilder og filmsnutter på en skjerm på scenen , men for det meste i kraft av seg selv på scenegulvet – der hun også gir glimt av hva som skjuler seg bak masken . 
Aldersmessig nærmer hun seg 72 år , og i svært mange av disse har hun gledet og betatt et stort publikum fra teater- og revyscenen , og fra film og TV – eller « fjernsyn » som vi sa den gangen unge frøken Jacobsen bergtok absolutt alle som så henne som Hedvig i « Vildanden » på Fjernsynsteatret i 1970 . 
Det lille glimtet fra oppsetningen som vises under « Jacobsen , værsågod » understreker hennes intense nærvær og tilstedeværelse i rollen , som gjør like sterkt inntrykk nå som da . 
Som en videreføring av Hedvig-rollen har hun ved hjelp av slampoeten Fredrik Høyer laget en oppdatert versjon av hva Hedvig kanskje egentlig ville ha sagt , eller burde ha sagt ; en tekst som på en direkte måte forteller om barnet som først og fremst vil bli sett – selve kjernen i Ibsens stykke . 
Jacobsen er født inn i en familie der scenekunst var drivkraften , med Heide Steen-dynastiet som besteforeldre og moren Randi som operasangerinne . 
De kreative genene stikker dypt hos Anne Marit Jacobsen også . 
Hun varierer mellom det verbalt og musikalsk lekende , fornøyelig revysjargong , og det varsomme . 
Hun er like overbevisende i sin gamle glansrolle som Gro Harlem Brundtland som i rollen som den vesle jentungen når hun leser Inger Hagerups triste dikt « Det bor en gammel baker » . 
Eller med en monolog fra Peer Gynt – eller et dikt av Hans Børli . 
Hun har sin fine personlig signatur enten det dreier seg om komedie eller tragedie . 
Bak denne skuespillers suksess ligger også små antydninger av vemod over det som ikke ble noe av . 
Litt vel mange fugle-varianter har det kanskje blitt , synes Jacobsen . 
Men det er langt fra en gammal røy som med smart selvironi formidler dette , snarere en sjelden villfugl . 
Hun har en herlig energisk rap-variant med utgangspunkt i teatrets Hedda-pris som hun aldri har fått . 
Når hun swinger seg og freser ut « Føkk Hedda » så gnistrer det av jacobsensk dynamitt . 
En forestilling som kun er en drøy time lang , kan i blant få et litt fragmentarisk preg . 
Personlig skulle jeg gjerne sett mer av Jacobsens lange rekke med godbiter . 
Hun byr på fine rolleprestasjoner , men også på seg selv . 
I sin nydelige versjon av jazzklassikeren « Bewitched , Bothered , and Bewildered – am I » har hun laget en tekst som speiler hennes eget sceneliv , gleden ved å spille , ønsket om at noen publikummere kan gå gladere hjem . 
« Betatt , borte vekk på scenen , er jeg » synger hun . 
Og vi nynner med – betatte , glade og ikke så lite rørt . 
* Anmeldelsen er skrevet på bakgrunn av generalprøven 
Teateranmeldelse « Romeo og Julie » : 
Heftig i søppeldynga STAVANGER ( VG ) 
Det er en rå , upolert energi i Rogaland Teaters versjon av teaterhistoriens største kjærlighetsdrama . 
ROGALAND TEATER « Romeo og Julie » Av William Shakespeare Regi : 
Glenn André Kaada Scenograf og kostymedesigner : 
Sven Haraldsson Musikk og lyddesign : 
Kjetil Schjander Luhr Medvirkende : 
Ole Christoffer Ertvaag , Ingrid Unnur Giæver , Espen Hana , Nina Ellen Ødegård , Iren Reppen , Anders Dale , Even Stormoen , Mette Arnstad , Marko Kanic , Ravdeep Singh Bajwa , Lars Funderud Johannessen , Svein Solenes Det finnes ikke snev av romantisk antydning i scenerommet som er kledd med søppel ; stappfulle bæreposer fra ymse varekjeder , papp , plast og kartonger . 
Personene – de noble familiene i Verona – ser ut som om de kommer rett fra et treningsstudio eller en noe sliten sofakrok . 
Vekk med ytre staffasje – det er historien om den rå , ømme og totalt kompromissløse kjærligheten som skal fortelles . 
Kaada har tatt noen smarte regigrep . 
Langt på vei fortelles historien med fin nerve , tydelige fakter og helt uten jåleri . 
Spenstig og saftig humor kombinert med fysisk begjær og replikker som serveres med god timing utgjør en god miks i forestillingenes første del . 
Etter pausen , når den skjebnetunge slutten nærmer seg , spakner variasjonene i trøkket fra scenen . 
Bruken av film i noen av de siste scenene blir i mine øyne et konstruert og delvis distraherende grep . 
Duoen Christoffer Ertvaag og Ingrid Unnur Giæver som Romeo og Julie er en god match . 
De har fysikk og sensualitet som passer på søppeldynga . 
De er ikke små , søte anemiske romantikere , men mennesker av kjøtt og blod som gripes av et ungdommelig , upolert begjær som gjør at de kjemper for alt de har kjært ; de dør om så det gjelder . 
Giæver er hentet rett fra Teaterhøgskolen og puster friskt og hett blod i sin Julie . 
Med fine nyanser formidler hun det rå og ømme hos en som brått oppdager den sanselige kjærlighetens urkraft . 
Ertvaag , formidler den samme energi ; keitete , øm og lidenskapelig både i sin omgang med Julie og med sine venner . 
Og det er vennskapet – de familiære sterke bånd , og hatet mellom familiene Capulet og Montague – som gjør at denne kjærlighetshistorien drives mot undergangen . 
Hadde ikke Romeos gode venn Mercutio blitt drept av Tybalt ( Julies fetter ) , så hadde Romeo sluppet å drepe sin frende Tybalt . 
Hatet og intrigene nøres helt fra starten av i særlig grad av den munnrappe , djevelsk frekke Mercutio , glimrende spilt av Nina Elle Ødegård som smører inn hans infamiteter med sleip , forførende tunge . 
I et velopplagt ensemble er Iren Reppen en ganske fornøyelig utgave av ammen , og Anders Dale balanserer sin fader Lorenzo mellom det innsiktsfulle kloke og det overbærende lett humoristiske . 
Det tidløse i dramaet ligger i den betingelsesløse kjærligheten som overgår alle intriger og problemer . 
Det tidløse ligger også i det at det dreier seg om svært unge mennesker . 
Denne forestillingen har – svakhetene mot slutten til tross – en energi som har temperament og temperatur – også for unge sinn . 
Show-anmeldelse « Vår Beatles-hyllest » : Beat for Beatles Chat Noirs Beatles-hyllest lover gjenhør med « alle klassikerne fra verdens største musikkband » . 
Det er villedende markedsføring . 
Men de 46 utvalgte sangene av 305 mulige utgjør en formildende kolleksjon . 
CHAT NOIR : 
« Vår Beatles-hyllest » . REGI / KOREOGRAFI : 
Johan Osuldsen SCENOGRAFI : 
Lise Christensen KOSTYMER : 
Cårejånni Enderud MUSIKERE : 
Trond Akerø-Kleven , Kjell Harald Litangen , David A. Fjelde , Ruben Dalen . 
MED : 
Inger Lise Rypdal , Jørn Hoel , Bjarte Hjelmeland , Atle Pettersen og Lise Karlsnes Hvor bra det egentlig låter når Jørn Hoel , Inger Lise Rypdal , Lise Karlsnes , Bjarte Hjelmeland og Atle Pettersen synger Beatles med hvert sitt nebb ? 
Det er ikke på noen måte overraskende at fem dyktige artister gjør fine ting hver for seg . 
Men de har kollektivt tråkket inn i et musikalsk minefelt hvor det på ingen måte holder å synge rent . 
Beatles-katalogen er sannsynligvis verdens mest misbrukte sangskatt . 
Det kan synes lettvint å tråkle sammen et potpurri og tro at publikum skal synes det er festlig å synge med på « Ob-la-di-bla-da » . 
Men etter frivillig å ha oppsøkt brorparten av store Beatles-show , coveracts , helaftens musikkspill og monologer med utgangspunkt i Fab Four-universet gjennom tre tiår – det være seg de grandiose amerikanske forestillingene , off-Broadway-stuntene og en god håndfull West End-produksjoner – så er min skepsis betydelig . 
Og ja – i løpet av samme periode har det også blitt et drøyt dusin konsertopplevelser med et par av originalbesetningen i front , rituelt avsyngende egne klassikere i originalt toneleie . 
Derfor var det befriende , simpelthen , å kunne tilbringe en bekymringsløs kveldsstund på Chat Noir og la seg underholde av fem ulike artister som hver for seg tilfører dette gjennomspilte stoffet en upretensiøs friskhet , og som rett og slett låter bra sammen . 
Alt er ikke like overbevisende , eller gjennomtenkt , dessverre . 
Deriblant noen mekaniske medleyblokker som blir litt « Stars On 45 » -aktig , og enkeltlåter som fremføres i forsøksvis samme tapning som på plate – og det er det jo slett ikke ! 
Ett virkelig rørende unntak , dog , idet Jørn Hoel sender oss tilbake til Woodstock og gjenskaper Joe Cockers intravenøse « With a Little Help From My Friends » . 
Likeså Beat for Beat-programleder Atle Pettersens følsomme « Let It Be » , til eget flygelakkompagnement . 
Pettersen skal også ha pluss i margen for dans og sømløs koreografi . 
Jørn Hoel har andre scenekvaliteter , for å si det sånn . 
For en gangs skyld er det en 100 prosent Sgt. Pepper-fri forestilling i kostymeringen . 
Ikke så mye som en skulderklaff ! 
Det løsner også på grepet musikalsk , og gir sangerne større rom for egne innfallsvinkler . 
Og det er absolutt disse sekvensene som fungerer best . 
For enten må man planke låter så tett opp til originalen , med eksakte signaturriff i gitaren og McCartneys kryssvandrende bass-spill , eller så får vokalistene finne sine egne tempi og tolkninger . 
Sekvensen med personlige Beatles-minner var rørende , og nettopp personlig . 
Du ser at Lise Karlsnes og Inger Lise Rypdal har stått på en scene med band før . 
Giles Martin-grepet fra « Love » -albumet , der flere sanger møtes i én ( som i « Imagine » / « Across The Universe » / « Give Peace A Chance » , arr : 
Steffen Isaksen ) kunne like gjerne vært en del av Cirque du Soleil-konseptet i Las Vegas . 
Grøssende vakkert . 
Den aller nydeligste nelliken i dette herbariet av eviggrønt fra The Beatles er likevel Bjarte Hjelmeland . 
Han er original i alt han gjør , og makter å skape situasjoner som gir ny erkjennelse av et superkjent materiale . 
« I Want To Hold your Hand » er et slikt bevegende øyeblikk , og overgangen via Wildenvey til « The Long And Winding Road » er et aldri så lite mesterstykke . 
« Vår Beatles-hyllest » er et hjertelig show fra en musikalsk tidsepoke som lar seg gjenoppleve i godt selskap på Chat Noir denne høsten . 
Teateranmeldelse 
« Det går betre no » : 
Sterkt om egen angst 
Med humoren i bakhånd utleverer Bjarte Tjøstheim sin angst med et hjerte som er både åpent og varmt . 
DET NORSKE TEATRET 
« Det går betre no » Av og med Bjarte Tjøstheim Regi : 
Thomas Giertsen Scenografi / kostymer : 
Mia Runningen Med sine underfundige kjappe kommentarer , og lett engstelige ansiktsuttrykk , har han skapt en rundt timelang forestilling om hvordan det er å leve med angst . 
Han er dypt personlig uten at det blir kleint . 
Han bruker eksempler enhver med større eller mindre snev av angst vil gjenkjenne , enten med et godt flir – eller med et hugg i mellomgulvet . 
Det er sårt , ømt og i blant ganske så morsomt . 
Sannsynligvis god terapi for Tjøstheim selv , men også for oss tilskuere . 
For mange vil det unektelig virke litt underlig at bak fasaden til denne mannen , som i 2014 fikk komiprisen som årets morsomste , skjuler det seg en side som ikke alltid har vært til å bære . 
Mannen som underholder oss fra « Radioresepsjonen » og ymse TV-serier har ikke alltid kjent seg like trygg under en handletur til Rema 1000 . 
« If you can ’ t beat them , join them » er et greit uttrykk ; noe Tjøstheim kan ha tenkt da han med denne forestillingen vil ta den ultimate hevn over følgesvennen « angsten » . 
Som en hallik skal han i alle fall tjene penger på å utlevere denne mannehoren av utslitt angst som plager ham . 
Han er ikke alene om å utlevere sine mørke sider . 
Komikere som Else Kåss Furuseth og Rune Andersen har stått på scenen med sterke , ærlige beretninger . 
De er med på å gjøre livets trøblete sider litt mer synlige . 
Som komikere har de alle den egenskap at en humoristisk replikk eller observasjon kan være forløsende , slik at alvoret får et lunt glimt i blant . 
Gradvis avslører Tjøstheim de ulike nivå av hvordan håndtere problemene som oppstår . 
Det kan dreie seg om fortrengning , om aksept ( under mantraet aksepter innover – fokuser utover , bønn ( han er jo prestesønn ) ) , åpenhet – og alkohol . 
Det siste er upopulært hos psykiateren , men fungerer i blant ekstremt godt ifølge Tjøstheim selv . 
Disse nivåene eksemplifiseres av selvopplevde situasjoner fra ymse deler av Tjøstheims liv . 
Noe av det formidles med befriende selvironi , som for eksempel det å legge ut på en enkel handletur . 
Han balanserer elegant mellom det komiske og tragiske i beskrivelsen av den paniske flukten mellom kjøttdeigpakkene og mannen i kassa , med nevene hardt knyttet til handlevognen . 
Tjøstheim går aldri helt inn på eventuelle konkrete ting som har gjort at angsten stadig romsterer under sengen . 
Men han forteller om den på en åpenhjertig måte som berører dypt . 
Det gjelder i særlig grad mot slutten der han med stillferdig ro forteller om dagene på Ullevål sykehus ’ akutt psykiatriske avdeling . 
Med kun en seng som kulisse og glimt av angstspøkelset under senga , synliggjør han en tilstand av psykiske vansker med stillferdig intensitet . 
Han sitter på sengekanten med sitt litt triste fjes , og er intim ærlig om angstens vesen , ispedd humoristiske stikkpiller . 
Med humor blir alvoret kanskje mer avvæpnende , men ikke mindre engasjerende . 
Og om ikke englene daler ned fra himmelen på Tjøstheims bønner , så har han oppdaget noen jordiske . 
Så « det går betre no » . 
Teateranmeldelse « Hedda Gabler » : 
Tett og intimt om Heddas valg 
Det er intenst , intimt og nært når Hedda Gabler og hennes medspillere forteller sin historie på Torshovteatret . 
TORSHOVTEATRET « Hedda Gabler » , av Henrik Ibsen Regi : 
Sofia Jupither Scenografi : 
Erlend Bakker Kostymedesign : 
Ellen Ystehede Lysdesign : 
Philip Isaksen Maskør : 
Wibke Schuler Dramaturg / bearbeidelse : 
Mari Vatne Kjelstadli 
Med : Kjersti Botn Sandal , Herman Sabado , Trond Espen Seim , Marika Enstad , Hanna-Maria Grønneberg , Benjamin Helstad . 
Den svenske regissør Sofia Jupither har nok en gang skapt en Ibsen-forestilling som oppleves tydelig i sin tolkning . 
Som i oppsetningen av ” Lille Eypolf ” fra 2014 , lar hun persongalleriet fremstå som klare karakterer . 
Nok en gang er både familiær og vennskapelig klamhet bakteppe ; en klamhet som gjør situasjonen uholdbar for hovedpersonen selv , Hedda Gabler . 
Jeg har sett Hedda-rollen spilt på ganske mange ulike vis . 
I Jupithers regi – og i Kjersti Botn Sandals skikkelse – er hun en rastløs kvinne som med enkle og små grep viser sitt ubehag over den situasjon hun selv har satt seg i . 
Hun har bestemt seg for å opptre føyelig , for å stå for det valg hun tok : 
Å gifte seg med den noe tørre forskeren Jørgen Tessman , som er mer opptatt av sine bøker enn sin frue . 
Men føyeligheten strider imot hennes natur . 
Hun er ikke dominerende , men kan vise klør . 
Hun kan virke totalt likegyldig overfor sin mann , men vil kjempe for hans ære . 
Hun er sjalu , slem og forvirret . 
Dette utspilles uten de store drastiske fakter , men med en mer stillferdig rastløs energi av Sandal . 
Handlingen er tidløs nåtid , med dekorasjon , kostymer og dialog skuespillerne imellom , som gjør at man kjenner seg som en kikker inn i et intenst døgn i noen menneskers liv . 
Alle rundt Hedda har tatt sine valg , for noen av dem er plikten sterkest , for andre er begjæret drivkraften – det være seg etter makt eller fysisk intimitet . 
Mennene rundt Hedda er svært godt til stede i denne oppsetningen ; deres ord og handlinger trer sterkt og klart fram på en måte som understreker Heddas vei mot slutten . 
Herman Sabado er småironisk , tørrvittig og neddempet som en ektemann med selvopptatt glede over egen forskerinnsats , men med fnugglett interesse over en generaldatter han tross alt er litt stolt over å ha « erobret » . 
Trond Espen Seim som Brack – mannen som holder rede på familiens finanser – er slesk , slu og viser sin vilje til fysisk makt over Hedda med all tydelighet . 
Han behøver ikke å heve stemmen , hele Seim oser av mannlig maktmisbruk . 
Benjamin Helstad er en robust Ejlert Løvborg – mannen som faktisk elsket Hedda , og som hun selv elsket . 
Mellom dem er det et fysisk begjær , som Hedda må fornekte . 
Og – hun er villig til å ofre lidenskapen for plikten som er inngått i ekteskapet . 
Hedda Gabler er en ensom skikkelse ; nærmest et barn som ikke blir sett . 
Når hun først har valgt det trygge , ekteskapet med Jørgen , står hun ved det At hun er gravid fornektes i det lengste . 
Men når mennene rundt henne svikter , feiler eller vil ha henne som en attraktiv bruksgjenstand , rakner hennes fundament . 
En mann er død , en annen står likegyldig i døren og hennes ektemann er opptatt av sitt arbeid og sier rett ut han ikke har bruk for henne . 
Sammen med den døde Løvborgs medhjelper ( fint spilt av Hanna-Maria Grønneberg ) skal han reparere et manus Hedda ville tilintetgjøre . 
Hedda har tapt på alle kanter . 
Hennes valg har skapt trøbbel for en del personer , men valgene har ødelagt henne selv . 
Da er det intet håp , hverken for henne eller hennes ufødte barn i denne sterke slutten i Torshovteatrets oppsetning . 
Teateranmeldelse : 
« Byggmester Solness » : 
Sterk psykologisk thriller 
Som en psykologisk thriller rulles ut et ibsensk menneskelig oppgjør med overbevisning i « Byggmester Solness » . 
NATIONALTHEATRET 
« Byggmester Solness « Av Henrik Ibsen Regi : 
Stephane Braunschwig Scenografi : 
Stephane Braunschweig og Alexandre de Dardel Med : Mads Ousdal , Mariann Hole , Gisken Armand , Rebekka Jynge , Lasse Lindtner , Bjørn Skagestad , Mikkel Bratt Silset . 
Stykket er mettet med symbolikk , men er likevel svært konkret . 
Det handler om menneskers streben , hvor mye man ofrer får sin egen vinnings skyld , om de feil man gjør – og hvordan skyldfølelsen for dette gnager langt inn i sjelen . 
Den franske regissør Stephane Braunschwig har skapt en stilren forestilling der teksten dominerer gjennom et skuespillerteam som er tydelige i sine roller . 
Scenerommet varierer fra å være et ryddig arkitektur-kontor til å bli en slags trakt – eller et tårn sett innenfra . 
Fra første stund aner vi den rastløse stemningen til en byggmester med et stort og nokså skruppelløst kunstner-ego . 
På veien til sin suksess i byggebransjen , har han derimot lagt sin egen familie i ruiner , og på sine aldrende dager venter han på gjengjeldelsen – i form av ungdommen som skal feie inn og overkjøre ham selv og hans gnagende samvittighet . 
Stykket kom i 1892 , rundt 25 år etter at Ibsen skrev « Peer Gynt » . 
Den aldrende byggmester og Peer Gynt har likheter . 
Begge er energiske kreative sjeler , som ikke passer inn i tradisjonelle normer , og som gjerne tar snarveier for å oppnå suksess . 
På sine eldre dager må de ta et oppgjør med seg selv og sine gjerninger . 
Peer Gynt møter Knappestøperen som helst vil støpe ham om , mens byggmester Solness møter den unge , forfriskende og utfordrende Hilde som krever både prinsessetittel og et kongedømme av mannen . 
Mariann Hole gjør sin Hilde til en kvinne med det ukuelige pågangsmotet som kjennetegner en ungdom med tro på verden . 
I henne møter byggmesteren den form for ungdom som han IKKE behøver frykte , men som han sammen med kan fortsette sin kunstneriske virksomhet . 
Antydningene om at han en gang ti år tidligere nærmest har begått et overgrep mot henne , fastslås ikke her som en sannhet , men blir liggende som en dirrende tråd i forholdet mellom dem – og deres felles sterke dragning mot tankens og viljens makt . 
Det er slike intense tanker byggmesteren også gir skylden for det som ble hans familiære ulykke . 
Samspillet mellom Ousdal og Hole er drivende godt . 
De veksler mellom å være den dominerende , de tiltrekkes av hverandre , men Hilde lar seg ikke kue , slik byggmesterens sekretær Kaia gjør det . 
Hilde , i Holes fjellfriske attityde , er stormende begeistret for sin byggmester , samtidig som hun nådeløst irettesetter ham og stiller bokstavelig talt høye krav . 
Ousdal på sin side varierer mellom å være barskt brumlende , skråsikker og smigret . 
Møtet med Hilde bringer han gradvis lenger inn i selvinnsikt og fortvilelse . 
Når han innser at også Hilde kan være tapt , må han gjennomføre « det umulige » – mannen som er livredd for høyder må opp på toppen av tårnet . 
« Byggmester Solness » rommer mye av de ibsenske troll , skyldfølelser , en Gud som følger med på hva du gjør , og begrepet « livslykken » . 
Det sistnevnte er det skrantent med hos både byggemesteren og hans kone Aline , som etter å ha mistet sine to små barn lever med konstant skyldfølelse og vier sitt liv til å opptre pliktig . 
Gisken Armand gir en stillferdig , velobserverende og lett ironisk tone til sin Aline . 
Handlingen utspilles over et døgn , ikke så mye skjer , men mye blir sagt . 
Og det sies så klart fra scenen . 
Best av alt er kanskje hvordan ensemblet med små nyanser , blikk , bevegelser og en god dose humor – får fram det som ligger mellom linjene . 
Det gjør denne åpningsforestillingen av årets Ibsenfestival til en svært god severdig opplevelse . 
Borghild Maaland 
Djevelsk godt teater TRONDHEIM ( VG ) 
Runar Hodnes insisterende CAPS LOCK-versjon av « Medmenneske » viser den psykologiske dybden hos Olav Duun . 
TRØNDELAG TEATER : 
« Medmenneske » av Olav Duun , dramatisert av Runar Hodne REGI : 
Runar Hodne SCENORAFI : 
Serge von Arx MUSIKK : 
Lars Petter Hagen / Kenneth Kapstad , Stian Westerhus , Håkon Thelin . 
KOSTYMER : 
Maria Gyllenhoff LYS- / LYD-DESIGN : 
Andreas Fuchs / Eskild J. Næss MED : 
Ragne Grande , Jon Lockert Rohde , Trond-Ove Skrødal . 
Hildegunn Eggen , Silje Lundblad , Per Bogstad Gulliksen , Mira Dyrnes Askelund , Wenche Strømdahl , Hans Petter Nilsen , Ole Chr. Gullvåg , Andreas Tønnesland . 
Sa noen « utdatert » , « gammelmodig » , en « vanskelig tilgjengelig » dikter ? 
Hah ! ! 
Det tar et par drøye øyeblikk av undring , ja , regelrett tvil , før det maniske grepet åpner forestillingen på en måte som gjør at man begynner å annamme hva slags helvetes porter det er snakk om . 
Av Duuns opprinnelige inferno fra Namdalskysten , er bare en konsekvent Jøa-dialekt tilbake . 
Den dramatiske beretningen om den reale småbonden Håkon ( John L. Rohde ) , hans eiegode Ragnhild ( Ragne Grande ) , og hvordan de drives inn i vanviddet av kårkallen Didrik ( Trond-Ove Skrødal ) , som ikke unner hverken sønnen eller noen annen rundt seg noe som helst , er hele moralfilosofien konsentrert i én setning : 
Det onde drep du ikkje med øks . 
Åpningen er foruroligende i form ; i så silende øs-pøs regnvær at scenografien kunne vært ved Kristen Gislefoss , taleinstruksjonen likeså , for det er også noe foruroligende flatt ved det hele . 
Trøndelag Teaters purgatorium utspiller seg på en platting av Europaller , spillestilen er tidvis ekspressiv inntil det karikerte og noen av skikkelsene ser ut som de har rømt fra en Robert Wilson-prøve . 
Jeg kjenner et grøss , men vet ikke helt om det er på grunn av ubehaget i stemningen , eller om jeg bare har begynt å stålsette meg for kaldt , kynisk regiteater . 
Runar Hodne , som både har nydramatisert Duuns dypsindige roman og satt denne store etiske maktkampen mellom god livskraft og destruktiv ondskap i scene , har imidlertid en plan . 
Og det er en snedig fortelling han bygger opp for å vise hvordan den uskyldige innhentes av ondskapen og blir dens ultimate offer . 
Dels tar han tv-dramaturgiske virkemidler i bruk , der det bilde for bilde etableres selvstendige motiver hos alle karakterene for å ønske livskiten av psykopaten Didrik , djevelens stedlige representant i Stavsund . 
Dels fremstiller han den dysfunksjonelle familien og lokalsamfunnet rundt som et gresk skjebnedrama , der karakterene kommenterer sine egne handlinger med tekstbrokker fra romanen . 
Det er en form for dramatisering som kan virke lettvint , og her tar det litt tid før grepet setter seg . 
Men etter hvert som den ytre dramatikken eskalerer , gir det en større mening , i dobbel forstand , og skuespillerne synes også å bli gradvis mer bekvemme med disse hoppene inn og ut av egne karakterer mens de samtidig står i rollen . 
Det er krevende for dem , men også for oss i salen . 
Ragne Grande bærer stykkets egentlige hovedrolle , Ragnhild , med en indre glød , som fra første scene kontrasterer det nitriste scenebildet . 
Samspillet med svigermor Tale , i Hildegunn Eggens inderlige gestalt , er bevegende teater . 
Eggen kan sin Duun bedre enn noen , og makter i særlig grad å betone den kølsvarte humoren som tjærebredder hans forfatterskap . 
Uten slike kvaliteter ville en så dystopisk forestilling som denne gått ned i sitt eget dragsug . 
Det er likevel Trond-Ove Skrødal som får nakkehårene til å reise seg , både av ektefølt vemmelse , men også av respekt for fremstillingen av Didrik « Dævel » . 
En makeløs oppvisning , simpelthen . 
Den svinske skikkelsen er ekkel så det holder . 
Men i likhet med Ståle Bjørnhaugs solide tolkninger på Det Norske Teatret ( 1991 ) og Rikstetatret ( 2001 ) av den alt annet enn endimensjonale skikkelsen , kan vi i Skrødals innfule levendegjøring få et innblikk i det ulidelige medynk og patetiske selvbilde som får Didrik til å forestille seg at « verden kommer i veien » for ham . 
Det som først virket som en støyende og utvendig iscenesettelse avdekker tvert imot dybden i Duuns tekst , og viser hvordan teatret anno 2018 kan være en moderne formidler av tidløse dilemma , selv når utgangspunktet er en 90 år gammel roman med handling fra et annet århundre . 
« Medmenneske » finner sted når som helst , hvor som helst . 
Slik er Hodnes forestilling også en påminnelse om hvorfor stykket en klassiker som hører hjemme i vår teaterlitteratur på linje med Ibsen og Shakespeare . 
Hadde Olav Duun skrevet på et verdensspråk , ville « Medmenneske » blitt spilt like jevnlig som Tsjekhov . 
Det er en fattig trøst at ingen forfatter , noensinne , er nominert flere ganger til Nobelprisen i litteratur - uten å få den . 
Teateranmeldelse « Nila og den store reisa » : 
Fri fantasi med alvorlig klangbunn 
En skulle knapt tro det var mulig : 
Å lage en underholdende famileforestilling om båtflyktninger . 
Men « Nila og den store reisa » er teatermagi i praksis . 
Det er en hyllest til fantasien , til eventyret , til drømmen , diktet og illusjonens skapende kraft . 
Og nettopp troen på det muliges kunst . 
Det er ingen lytefri oppsetting Maria Kjærgaard-Sunesen har iscenesatt på grunnlag av egen tekst . 
Kanskje skulle noen med en armlengdes avstand til manuskriptet knadd det en gang til . 
For tidvis kan man undre på hvilken målgruppe Det norske teatret har hatt i tankene . 
Det er mange metaforer som går over hodene på de yngste , men treffer et voksen-hjerte så det både beveger og smerter , samtidig som at den visuelle poesien i flere av bildene bygger på barnlige referanser inntil det banale . 
Forelegget er krig og elendighet ; mennesker som må rømme for å berge livet , og som drømmer om å nå frem til Norden – et utopisk land uten krig , befolket med bare snille og rause mennesker som kun vil medmennesker vel . 
En utopi , det også , men det er en annen historie . 
I Kjærgaard-Sunesens moderne fabel fra en altfor gjenkjennelig samtid flettes det inn både folkeeventyr , bibelhistorie og universelle referanser til sagn og maritim mytologi . 
Og sannelig er det ikke også et kuriøst nikk til Ibsen hvor Peer Gynt ombord i et båt blir forsikret om at « man dør ej midt i femte akt » . 
Her gjør den ene hovedskikkelsen i første del nettopp det , noe som setter i gang dramatikken både på sjøen og i ungjenta Nilas sinn . 
Sammen med bestefaren har hun lagt ut på sin store reise som skal utsette henne for prøvelser og farer . 
Noe av det første som skjer , er at de plukker opp en halvdød flyktningegutt fra havet . 
Han representerer det usentimentalt jordiske . 
Skjønt – skillet mellom fantasi og « virkelighet » oppheves nesten umerkelig , og vi hensettes til en form for magisk realisme – tablåer som både har til hensikt å drive fortellingen fremover , men også å utdype ( ! ) en handling som finner sted på havsens bunn . 
Især fascinerende i så måte er hvordan scenograf Mie Riis makter å lage et gigant-akvarium av Det norske teatrets veldige hovedscene . 
Oppsettingen er visuelt storslagen , men noen ganger får man en opplevelse av at det estetiske uttrykket gis forrang for selve fabelen . 
Karakterene er figurer , de utvikles i liten grad , slik at tablåene – flotte som de er – etterlater et billedbok-inntrykk som først fremst er imponerende vakkert . 
Det skorter ikke på skumle scener , men de blir ikke farlige . 
Det er noe annet . 
Catharina 
Vu er fin i tittelrollen som Nila og Gjertrud Jynges djevelske Morgana-skikkelse kan nok komme til å leve videre i form av nattlige mareritt hos noen av de yngste . 
I sum er dette likevel en forestilling som hele ensemblet løfter sammen . 
« Nila og den store reisa » har noe på hjertet , den har noe å si om så vel en dagsaktuell problemstilling som en mer spirituell annammelse av fantasiens betydning for å overleve . 
Oppsettingen har et betydelig potensial , men er ikke – i mine subjektive øyne – helt forløst . 
Teateranmeldelse : 
Riksteatret : 
« Georgs magiske medisin » En slem bestemor får medisin som fortjent i Riksteatrets lettfattelige og lekne fortelling om luringen Georg . 
Roald Dahls kreative og spennende litterære verden er en oase av munter , og iblant morbid , underholdning . 
Han appellerer med sine fantasifulle knep , og nøler ikke med å legge inn noen skumle og frekke baktepper . 
I « Georgs magiske medisin » er det myten om bestemor som en snill og mild gammel dame som får seg en trøkk i trynet . 
Bestemoren på gården der Georg holder hus , er en ganske så usympatisk og slem kjerring som plager sine omgivelser , barnebarnet Georg i særdeleshet , med infernalske spydigheter . 
Men i kjent Roald Dahl-stil er barnet smartere enn de voksne , og han vet å ta igjen . 
I Morten Joachims bearbeidelse og regi er resultatet blitt en tidvis ganske morsom og spennende forestilling , der musikken er viet stor plass . 
En litt rocka nyskrevet musikal for barn , med andre ord ; og som i likhet med den lettfattelige og tydelige oppsetningen for øvrig fungerer godt på barnas premisser . 
Tonen – både den verbale og musikalske – er leken og energisk . 
Kreativ er også scenografien ; en scenevegg som effektivt kan gjøres om til et lite kjøkken , en fransk restaurant , en garasje eller ulike inn- og utganger ved hjelp av små og store luker i veggen . 
I sentrum for det hele er Georg , troverdig og energisk spilt av Espen Mauno , som også er medkomponist og gitarspiller . 
Hans « motstander » – den ekle bestemoren – er ufyselig herlig i Ulla Marie Brochs skikkelse . 
Hun utbroderer sine uspiselige sider med saftig verbal infamitet og et tilsvarende kroppsspråk . 
En skikkelig « Tyrranosaurus Heks » som vesle Georg kaller den skrekkinngytende damen . 
Morten Joachim har tidligere vist godt håndlag med å lage teater for barn og unge på deres egne premisser . 
Gjennom blant andre et par Doktor Proktor-oppsetninger og den fine « Jeg er Robin Hood » for Teater Innlandet har han vist sin evne til å fenge barns oppmerksomhet . 
I « Georgs magiske medisin » skaper han mye moro ut av medisin basert på blant annet rumpekrem , dyrepiller og maling – noe som gir krutt til både en gammel bestemor , en gris og en nokså oppblåst høne . 
Når det tar av med medisinbruken , er det duket for høyt tempo blant både dyr og mennesker . 
Og selv i en kortfattet forestilling som dette er det rom for de Dahlske spark til voksenverden ; i dette tilfellet til noen høyst karikerte foreldre som fort forblindes av grådighet når stor økonomisk gevinst er innen rekkevidde . 
Godt er det da at det finnes smarte barn som tar styringen ! 
Som Georg gjør på en måte som definitivt treffer målgruppen . 
Anmeldelsen er skrevet på bakgrunn av generalprøven . 
Teateranmeldelse « L.I.F.E.G.O.E.S.O.N » : 
Underfundig humor Fortellingen om brillemor er som en munter og underfundig novelle der stemningene dominerer handlingen . 
En dag i fru Brilles liv , kunne like gjerne vært tittelen på dette fine , vesle stykket om en noe forknytt kvinne som helst vil videre i et liv hun knapt har levd . 
Først når kreft på hjernen med snarlig forestående død som utgang blir konstatert , er det som om kvinnen , den 45 år gamle Brille , våkner til liv etter en rundt 20 år gammel dvale som enke . 
Rolf Kristian Larsen debuterer som dramatiker med en fortelling han selv kaller en naivistisk hyllest til livet . 
Tonen er lett , språket flyter godt , humoren sitter løst , før den gir seg i kast med vemodet og kontrasten som ligger mellom liv og snarlig død . 
Frank Kjosås debuterer som regissør og ivaretar stykkets grunntone med respekt og lekenhet . 
Han lar skuespillerne , med Heidi Gjermundsen Broch i spissen , føle på stykkets stemninger med samme musikalske flyt som ligger i teksten . 
Sorg og savn kan døyves på så ulikt vis . 
Brille har valgt å gjøre det gjennom en ekstremt punktlig tilværelse som kontordame i et byråkratisk velde . 
Konfrontert med sin dødelige diagnose trigges gamle minner , samtidig som ønsket om livsbejaende handlinger blir påfallende . 
Larsens tekst bygges opp av scener der gjenkjennelige situasjoner oppstår . 
Det kan være en samtale om morsarv mellom datter og hennes kjæreste – overhørt av den kreftsyke mor , eller en klumsete leges forsøk på orientere sin pasient . 
Champagne med en friskus av en bartender og en dose narkotisk påfyll fra en kollega er heller ikke å forakte på veien mot et liv – om enn for en stakket stund – for en som har eksistert i en tilværelse som mor og kontordame . 
Stykkets fine , sårbare undertone ligger i samtalene mellom Brille og hennes mann som vi etterhvert skjønner døde 20 år tidligere , før deres datter ble født . 
Han dukker ofte opp i Brilles liv . 
Hun kan ikke gi slipp på ham , eller vil hun gjerne gjøre det – men tror at det er HAN som ikke vil gi slipp på henne ? 
Samtalene mellom dem er nydelig skildret mellom Frode Winther og Gjermundsen Broch , fra det ømme , gjensidig omtenksomme til det som etterhvert blir et mareritt for fru Brille . 
For hva skjer med de gamle minnene når det levende livet begynner å ulme og høyst levende mannfolk banker på døra ? 
Da er det livet som går av med seieren . 
Det er gjennomført godt ensemblespill , alle matcher bra mot hovedpersonen , Heidi Gjermundsen Broch . 
Hun på sin side overbeviser som en tilsynelatende grå musa Brille , som gradvis får seg en mer fargerik kåpe – uten å eskalere på en altfor utagerende måte . 
Gjermundsen Broch holder hele tiden stilen til en kvinne som er kuet av sitt eget savn , og som når hun slipper seg løs , så skjer det med en slags kontrollert tørrvittighet som er høyst troverdig . 
To forholdsvis unge skuespillere , Rolf Kristian Larsen og Frank Kjosås , har med dette stykket vist nye sider av sine talenter . 
Fortsett med det – også . 
Uten at stykket kanskje går ned i de helt indre dyp , så berører det med underfundige humoristiske betraktninger og et stenk av vemod . 
Teateranmeldelse « Arv og miljø » : 
Et intenst maratonløp 
Som en rasende furie og skadeskutt fuglunge utfører Kjersti Elvik et intenst maratonløp i dette familiedramaet . 
Hun bruker hele scenerommet på Den Nationale Scene til å uttrykke alt som er av sinne , fortvilelse , usikkerhet og angst i rollen som Bergljot i Vigdis Hjorths mye omtalte roman « Arv og miljø » . 
Kjersti Horn har dramatisert og regissert fortellingen , og understreker den rå kraften og energien som ligger i teksten . 
Hjorths bok skapte mye røre da den utkom for et par år siden . 
Hennes bruk av egne familiære opplevelser gjorde at søsteren ett år senere skrev et tilsvar i roman-form , for å imøtegå søster Vigdis . 
Debatten om bruk av gjenkjennbare personer som roller i kunsten er høyst aktuell . 
Det som likevel er fakta , er at dette er en tekst og en historie som i seg selv er en velfundert , elegant skrevet storm av tanker og følelser som berører med sin allmenngyldige klarhet . 
Noe som også regissør Horn har sett – og brukt – essensen av . 
Horn lar hovedpersonen selv , Bergljot , være fysisk alene på scenen . 
På en projektor over henne ser vi hennes med- og motspillere sammen eller hver for seg , mens de filmes bak scenen . 
Det gir en følelse av at hun har « dommere » over seg– noen snille , noen slemme . 
I likhet med romanen starter oppsetningen med tvisten om et par hytter og ujevn arvfordeling blant fire søsken . 
Men det er når den brutale sannhet gradvis åpenbarer seg at forestillingen skrus til . 
Da blir den rå ; noe som både formidles gjennom en gradvis intensitet til personene på videoen , og gjennom Kjersti Elvik som med høyt adrenalin , rasende energi og bunnløs fortvilelse spiller på livet løs en person som ønsker å bli sett – og trodd . 
Fortvilelsen bunner i et incestforhold til faren da hun var barn . 
Sannheten vil de fleste i familien ikke se – fordi da må man ta noen voldsomme valg om troverdighet . 
Gjennom dette poengteres de store tema som skyld og soning , fornektelse og fortielse . 
Arvesynden og familiære gjengangere dirrer som en rød streng . 
Det handler om hva fortielser gjør med oss , hvordan spor fra en barndom kan påføre det « voksne » barnet sår og sorg . 
Men også om hvordan man vegrer seg for sannheten fordi den vil oppleves ødeleggende . 
Hvem definerer sannheten er det vitale spørsmålet i « Arv og miljø » . 
I Horns dramatisering og regi belyses klart dette dilemmaet . 
Bergljots indignerte og selvgode søster Astrid ( godt spilt av Agnete Haaland ) overbeviser seg selv og omverdenen om hvor fælt hun har hatt det med å velge mellom det å tro på far eller søster . 
Bergljots datter 
Tale har en sterk , rørende og innbitt forsvarer i Ameli Isungset Agbota . 
I likhet med den øvrige familie og venner formidler de med god tilstedeværelse sine ulike synspunkter . 
Enkelte gjemmer seg bak det faktum at fysiske bevis er det eneste troverdige . 
Og da kan løgnen leve like godt som sannheten . 
Det er en risiko å la alle skuespillere utenom én opptre via en videoskjerm . 
Men det stiliserte ; bruken av skuespillernes ansiktsuttrykk og stemmer , bidrar til en fin blanding av ro og intensitet som matcher den turbulens hovedpersonen selv gjennomgår . 
Selv en del doser av svart humor er det plass til her . 
Kjersti Elvik står distansen ut i dette maratonløpet , gjennom hovedpersonens selvironiske betraktninger , angst , og sinne . 
Sterkt og rørende er det når hun tar fram barnet i seg med den ulykkelige kjærligheten til faren – og et barns , uansett alder , ønske om å bli sett som den man er av foreldrene . 
Teateranmeldelse « De usynlige » : 
Åpent hav og store ord 
Man går merkelig uberørt fra Hålogaland Teaters oppføring av « De usynlige » . 
Replikkene sitter stort sett som de skal , men noen virkelig teaterdynamikk er det vanskelig å få øye på . 
Roy Jacobsens suksessroman « De usynlige » fra 2013 er preget av en helt egenartet språklig varhet , kledd i en form for øm maskulinitet . 
Bokens impresjonistiske preg lar seg vanskelig overføre til teaterscenen , og det har da regissør og dramaturg Anders T. Andersen klokelig nok heller ikke prøvd på . 
Når han nå lager teaterstykke av denne helt spesielle boken , tyr han til langt mer konkrete virkemidler for å få fram det han anser som det sentrale i « De usynlige » , nemlig selve grunnfortellingen om folket ytterst langs kysten . 
Beretningen om familien Barrøy utspiller seg altså på en øy , enkelt og greit tydeliggjort av et lite platå der mesteparten av handlingen foregår . 
Bokens hovedperson er lille Ingrid , som vi følger til hun er en voksen kvinne . 
I teaterversjonen er hun bare en av flere sidestilte karakterer i dette knøttlille samfunnet : 
Mor , far , tante og bestefar , og etter hvert en fetter og enda et par unger . 
De sliter og strever , fisker og renser ederdun , drar på lofotfiske og drømmer seg stadig vekk bort . 
På scenen skjer det ikke stort ytre sett – noen krakker og bøtter flyttes fram og tilbake for å illustrere handlingens løp , og på bakveggen skifter det mellom harmoniske naturbilder og storm og fokk . 
Hålogaland 
Teater har her valgt på øverste hylle blant bildene til de to fotografmestrene Tom Sandberg og Kåre Kivijärvi . 
Det er replikkene som bærer dette stykket . 
Ofte nærmest i form av et talekor , der karakterene sammen forteller om store og små drama som rammer menneskene på Barrøy . 
Slik får skuespillerne en tredobbelt oppgave – de skal både gjenfortelle handlingen , introdusere sine egne karakterer og fremføre replikkene de er blitt tildelt . 
Det fungerer ikke alltid like godt – noen ganger blir ordene hengende underlig alene i luften mens skuespillerne på overtydelig vis skuer utover publikum / horisonten . 
Men andre ganger bærer det godt frem . 
Anders T. Andersen har valgt ut de mest scenisk effektive partiene fra boken , for å skape tids- og miljøskildringer fra kystsamfunnet slik det var for 100 år siden . 
Det er da heller ikke noe dårlig lag han har på scenen : 
Trond Peter Stamsø Munch trer tidlig og tydelig i karakter som far Hans , mens Guri Johnson bruker et utsøkt register av mimiske effekter for å skildre moren Maria . 
Ivar Beddari sjonglerer tilsynelatende uanstrengt mellom rollen som gamle bestefar Martin og tolvåringen Lars , og Kristine Cornelie Margrete Hartgen fyller fint rollen som Barbro . 
Når Trude Øines i rollen som Ingrid , den « egentlige » hovedpersonen , endelig står mer frem i løpet av andre akt , tror vi også mer på handlingens indre drivkraft . 
Men det er likevel ikke nok til helt å skape dybde i dette stykket . 
Til det er relasjonene og den underliggende spenningen mellom karakterene for dårlig utviklet . 
Det skapes aldri noen lyrisk himmel over denne tekstnære oppsetningen , og da blir det også vanskelig å få øye på selve den kunstneriske nødvendigheten bak dramatiseringen av « De usynlige » . 
Teateranmeldelse « Cyrano » : En litt forvirrende oppsetning « Cyrano » er en skrythals og en drømmer , en komisk skikkelse og en tragisk helt i en og samme person . 
Bjarte Hjelmeland i tittelrollen får i og for seg frem alle disse sidene ved den stornesede mannen , selv om det bare er med nød og neppe han klarer å styre unna den opplagte fellen som heter overspill . 
Likevel blir jeg sittende igjen med følgende spørsmål etter premieren : 
Har jeg nå vært vitne til en serie teaterhistoriske tablåer , eller er denne forestillingen ment å skulle være en aktuell komedie anno 2018 ? 
Og hvorfor i all verden snakker erkebergenseren Bjarte Hjelmeland østlandsk på scenen ? 
Uansett , Nationaltheatret har ruller frem mange av sine største kanoner til denne oppsetningen , og det kan nesten ikke gå galt når Bjørn Skagestad , Kim Haugen , Ingjerd Egeberg og Anne Krigsvoll – for bare å nevne noen – virkelig setter i gang . 
De fyller de delvis karikerte rollene sine med stor energi og den riktige komiske timingen . 
En annen som treffer rollen sin med utpreget scenisk musikalitet er Andrea Bræin Hovig som Roxane . 
Det er henne , sin egen kusine , Cyrano de Bergerac er så håpløst forelsket i . 
Men i ham ser ingen annet enn det enorme snyteskaftet , så da får han i stedet den lite attråverdige rollen som Roxanes fortrolige . 
For hun er bare opptatt av den vakre , men ikke spesielt verbale soldaten Christian , og slik har det seg at Cyrano må bruke sine evner som dikter og brevskriver i Christians navn . 
Han vinner Roxanes hjerte , men hva hjelper vel det når det må skje gjennom en annen manns skikkelse . 
Så mye mer er det vel ikke noen grunn til å si om den ytre handlingen , at dette er en komedie med tragisk utgang er neppe noen stor hemmelighet . 
De underliggende motivene om mobbing , og om indre kontra ytre skjønnhet , roper vel heller ikke etter nytolkninger . 
« Cyrano » er et stykke skrevet på slutten av 1800-tallet , med handlingen lagt til 1600-tallet . 
Som om ikke det var nok , utspiller deler av handlingen seg på et teater , og replikkene fremføres på den klassiske verseformen aleksandriner . 
Det gjør at man innimellom føler at man er på besøk i et teatermuseum , noe som i og for seg kan være en god beskrivelse av Nationaltheatrets loslitte hovedscene . 
Likevel er det grunn til å rose de mange av de scenografiske løsningene . 
Dekorasjonen er dominert av baktepper som ser ut som brevark , en klar referanse til den evig skrivende og lengtende hovedpersonen . 
Av og til brytes handlingen opp med klassiske Paristablåer , og regissør Kjetil Bang-Hansen slipper gjerne til musikalske referanser til både Edith Piaf og Jacques Brel for å skape den riktige atmosfæren . 
Ispedd en smule Les Misérables-stemning . 
Det er altså mye godt teaterhåndverk i denne forestillingen , både på og bak scenen . 
Men hvorfor det er så viktig at vi skal se « Cyrano » akkurat nå , det skjønner jeg fortsatt ikke helt . 
Teateranmeldelse « Snøfall » : 
En riktig god jul « Snøfall » er julegaven som gir og gir . 
OSLO NYE TEATER : 
« Snøfall » av Hanne og Hilde Hagerup . 
Basert på NRKs julekalender av Hanne , Hilde & Klaus Hagerup og Synne Teksum . 
REGI : 
Synne Teksum DRAMATURGER : 
Marianne Sævig og Siri Løkholm Ramberg KOREOGRAFI : 
Tomas Adrian Glans SCENOGRAFI : 
Gjermund Andresen MUSIKK : 
Henrik Skram KOSTYMER : 
Marianne Forsberg VIDEO : 
Håvard Hansen MED : 
Emilie Mordal , Helle Haugen , Trond Høvik , Petter Vermeli , Tarjei Sandvik Moe , Olavus Frostad Udbye , Ida Elise Broch , Johannes Joner , Sisi Sumbundu , Stine Fevik , Andreas Stoltenberg Granerud , Suzanne Paalgard , Sarah Christine Sandberg , Kari-Ann Grønsund , Alma Günther , Hermine Svortevik Oen , Emilie Bondy , Mathilde Eidem Nyeng , Stella Holter Lowery , Albertine Engelstad , Markus Magne Rosså , Teodor Barsnes-Simonsen , Oliver Eidem Nyeng , Tom Leo Bergan Dahlgren , Erica Bjørnsdottir , Agnes Naomi Mwaniki Duvold , Mia Alegria Ulimoen . 
Hanne og Hilde Hagerup har sammen med komponist Henrik Skram og Oslo Nye Teaters dyktige folk på og bak scenen skapt en familieforestilling som har alt i seg til å bli en ny juleklassiker . 
Det musikalske eventyret om den forsvunne julenisse bygger på NRKs fjernsynsserie fra 2016 , et frodig univers skapt av søstrene Hagerup og pappa Klaus . 
Noe som betyr at 24 episoder og 576 minutter TV er knadd ned til essensielle to timer . 
Bearbeidelsen etterlater imidlertid intet savn av alt som er utelatt . 
Snarere lar vi oss glede over det rikholdige innholdet i teatrets rause julegave . 
Ikke bare det ; her er også innpakningen , i form av Gjermund Andresens magiske scenografi – i flere etasjer ! 
– en betydelig del av pakken . 
Med stort vidd og passe porsjoner alvor , mye lekenhet og varme , ikke minst , fortelles historien om den foreldreløse 12-åringen Selma , fint fremstilt av Emilie Mordal , som ikke tror på julenissen , men som likevel skriver et brev til ham for å tilkjennegi sitt høyeste ønske : 
Å få en familie . 
Snart skal det vise seg at nissen ikke bare finnes – Julius , som han heter , er sågar hennes kjødelige bestefar – og snipp , snapp , snute … . 
Eh , nei . 
Det er nå det drar seg til . 
Ikke en gang i juleverdenen Snøfall hersker idyllen . 
Også nissekollektivet gnages av nid og brustne forventninger . 
En av julenissens hjelpere , Winter , tusker etter hvert til seg makten ved å kidnappe Julius ( Trond Høvik ) og hevde at han i sjefens fravær er utnevnt til å styre . 
Peter Vermerli tegner en strålende karikatur av den selvopptatte tåpen som får det for seg at han må gjøre nisselandet greit igjen etter at godhetstyrannen Julius har skjemt bort ungene med gaver og det som verre er . 
Men Selma og Pil ( Olavus Frostad Udbye ) , den rettmessige kronprins til Snøfall , aner ugler i mosen , og bryter Winters kalde grep . 
Når julero og orden er gjenopprettet i nissesamfunnet tilgir Julius sin svikefulle disippel , og mer julete kan del vel ikke bli idet Dickens og Det nye testamentet møtes i folkeeventyrets rammer på denne måten . 
Jo da , det kan det , for Selmas verge – den tilkneppede Ruth som tok den foreldreløse 12-åringen til seg høyst midlertidig seks år tidligere , og som tilsynelatende ønsker å bli kvitt henne – hun gjennomgår sin egen julekatharsis . 
Helle Haugens transformasjon fra unnselig og innesluttet til bristeferdig av savn og kjærlighet når Selma vender tilbake , er så bevegende at man skal vært gjort av stein for ikke å la seg røre . 
Henrik Skram har laget et tonalt univers som kler forestillingen , med iørefallende melodier – de fleste nye – men også med fine gjenhør av gjenkjennelige tema fra TV-serien . 
Det klinger ikke mindre av jul i arrangementene , noe som ytterligere bidrar til å forsterke den gode opplevelsen av at dette er en oppsetting , et ensemble og et teater som tar både kunstformen og publikum på alvor . 
Det er overskudd og respekt i hver lille detalj . 
Fra kveldens 60-årsjubilant , Johannes Joners hjertelige tilstedeværelse i rollen som « IQ » ( hommage a James Bond , der altså ) , via henrykt innsats fra Tarjei Sandvik Moe og Andreas Stoltenberg Granerud i to vittige biroller , til barneskuespillernes koreografi . 
« Snøfall » er alt man kan ønske seg til jul . 
Showanmeldelse : 
Jon Niklas Rønning – « Jeg reiser alene » : 
Solid på egne bein ! 
Rønning står solid på egne bein – uten Bye , men med et dyktig musikalsk team som swingende reisefølge i sitt ferske show . 
LATTER 
« Jeg reiser alene » Av og med : 
Jon Niklas Rønning Regi : 
Vemund Vik Musikere : 
Ole Martin Aagenæs , Pernille Øiestad , Madeleine Ossum , Andreas Hagen « Jeg reiser alene » er altså tittelen på showet der den musikalske humorist Jon Niklas Rønning opptrer uten sin mangeårige komiker-halvdel Anders Bye . 
Han benytter anledningen til å dvele ved sin egen bakgrunn , en oppvekst litt utenfor en standardisert fortelling om fotballflinke guttunger , eller barn som digger den til enhver tid rådende smak i ymse musikalske sjangre . 
En slags musikalsk revy og kabaret er det blitt , med en fin blanding av humoristiske poetiske perler , spenstig ironi og varmt vemod . 
Rønnings selvironi er det også rom for . 
Han har aldri lagt skjul på sin sterke beundring for Ole Paus . 
I tillegg til en nydelig vise til sitt forbilde , merkes påvirkningen i flere av forestillingens numre , både hva underfundig humor og smart poesi angår . 
Mest synlig er denne påvirkningen når Rønning tar for seg et par publikummere i salen , og ut fra deres navn , bosted , stilling og et par andre opplysninger lager en forrykende morsom sang – der og da . 
Paus gjorde det samme til ett av sine varemerker for en del år tilbake . 
Men at Rønning gjør det samme med glans , vitner om en « elev » som matcher sin « læremester » . 
Det er Rønnings klo og ideer som ligger i bunn , men hans musikalske lekenhet og tyngde får glimrende drahjelp av de fire musikerne på scenen . 
Uten dem ville Rønnings « alene-reise » blitt nokså ensom . 
I shownumre om kvinnelige og mannlige artisters ulike måter å synge om samlivsbrudd , er Rønnings verbale kvikkheter sentralt bindeledd for et utvalg musikalske godbiter som er skreddersydd for kvartetten Aagenæs , Øiestad , Ossum og Haga . 
Et fornøyelig kick til de stadige pågående Beatles-hyllestene , er også et utpreget teamwork mellom Rønning og hans medmusikanter . 
Enkelte saker nærmest skriker etter å bli parodiert av en komiker med respekt for seg selv og sitt publikum . 
« Paradise Hotel » er en av dem . 
Rønnings smarte plan , er at han har plukket fram en del verbale høydepunkter fra deltagerne og presenterer utsagnene som seriøs Nationaltheater-forestilling under tittel : 
« Paradisemonologene 2019 » . 
Der er det mange « uovertenkelige » ord – for å si det med en av deltagerne . 
Rønning er åpenbart en god observatør av livets store og små begivenheter , det være seg et realityshow , håpløse bryllupstaler eller de langt mer sårbare relasjoner mennesker imellom . 
Direkte rørende er hans vise til sønnen , « Er jeg framme nå » ; om en mann med store drømmer som modnes når livet innhenter drømmen . 
Rønning påstår altså at han reiser alene . 
Men han viser sin kløkt som artist når han velger å ta med seg så utmerkede musikalske følgesvenner som medspillere til hans poetiske og humoristiske vidd . 
Teateranmeldelse « Oslo » : Da Oslo skulle redde verden Gode rolleprestasjoner og mye dynamikk til tross : 
Det blir en vel lang historietime om Oslo-prosessen på Det Norske Teatret . 
DET NORSKE TEATRET « Oslo » Av J.T. Rogers . 
Oversatt av Gunstein Bakke REGI : 
Stefan Larsson DRAMATURG : 
Anders Hasmo LYDDESIGNER : 
Morten A. Jorsett SCENOGRAF OG LYSDESIGNER : 
Jens Sethzman KOSTYMEDESIGNER : 
Christina Lovery MED : 
Kjersti Dalseide , Preben Hodneland , Gard Skagestad , Ingrid Jørgensen Dragland , Kyrre Hellum , Anders Mordal , Amell Basic , Svein Roger Karlsen , Niklas Gundersen , Geir Kvarme , Paul-Ottar Haga , Grethe Ryen , Paul Åge Johannessen , Øyvin Berven og Unn Vibeke Hoel Det er nesten ikke til å forstå , men et stykke bygget rundt en gruppe norske sosialdemokratiske politikere for 25 år siden er altså blitt noe av en suksess på amerikanske og engelske teaterscener . 
I USA har « Oslo » vunnet to Tony-priser , og selvfølgelig var det bare snakk om tid før stykket ville bli satt opp i nettopp Oslo . 
Stykket handler altså om den såkalte Oslo-prosessen og forhandlingene mellom palestinske og israelske myndigheter . 
Det handler om de enkelte aktørenes betydning i denne prosessen , og det handler ikke minst om ekteparet Mona Juul og Terje Rød-Larsen . 
Det er de to som er det drivende elementet i forfatteren J.T. Rogers dramaturgiske oppbygging , men de er hele tiden i interaksjon med alle de andre deltakerne i denne underlige og egentlig ganske tragiske historien . 
Vi skal tilbake til 1993 . 
Tyskland er nettopp blitt gjenforent , i USA sitter det en ung og dynamisk president , den kalde krigen er endelig over ( trodde man ) og det er tid for visjoner og store tanker . 
Inn fra venstre kommer Terje Rød-Larsen , FAFO-sjef og Arbeiderpartimann med en ung kone som er på full fart oppover i det utenrikspolitiske hierarkiet . 
Han har en visjon . 
Hun er langt mer nøktern , men til sammen får de til noe som utallige ambisiøse politikere har brukket nakken på før : 
En tilnærming mellom erkefiendene PLO og Israel , som skulle legge grunnlaget for fred i Midtøsten . 
Det er åpenbart at det ligger et dramatisk potensial i et slikt ladet stoff . 
Ikke minst når vi i dag vet hvor lite som egentlig kom ut av det hele . 
Likevel er det ikke først og fremst det dokumentariske aspektet som gjør dette til godt teater . 
Det mest engasjerende stoffet ligger i relasjonene menneskene imellom , og i hvordan man kan gjøre interessante karakterer ut av personer som for de aller fleste andre enn oss her hjemme er totalt ukjente . 
Her har regissør Stefan Larsson truffet særdeles godt i sine valg . 
Og uten forkleinelse for Kjersti Dalseide som spiller sin Mona Juul-karakter med smidig tilstedeværelse og en viss ironisk distanse : 
Det er Preben Hodneland i rollen som Rød-Larsen som virkelig briljerer . 
Hans karakter bærer et ego større enn det er plass til i Norge , han kan være en bløffmaker som behersker tvetydighet som kunst . 
Til tider minner han mer om en sjonglør og tryllekunstner enn en praktiserende politiker . 
Det er timing , kroppsspråk og minespill av ypperste klasse vi her er vitne til . 
Utenriksminister Johan Jørgen Holst i Gard Skagestads skikkelse er skjøvet mer i bakgrunnen . 
Men i Skagestads tolkning kommer den naturlige arrogansen han bar på tydelig frem . 
Det er i det hele tatt flust med gode rolleprestasjoner i denne oppsetningen : 
Både Anders Mordal som Ahmed Kurei , Paul-Ottar Haga som Joel Singer og Geir Kvarme som Uri Savir fortjener å trekkes frem . 
Mellom dem flyr de karslige replikkene i ping pong-fart , og dynamikken i selve forhandlingsprosessen bærer godt gjennom . 
Den scenografiske løsningen med et rom der bare møblenes plassering markerer fremdriften skaper en klaustrofobisk ramme rundt det hele . 
Men likevel er det krevende å holde interessen hele veien gjennom dette litt for lange stykket . 
Det blir for mye historietime , en god del overforklaring og i beste amerikanske stil en solid dæsj patos . 
Særlig sluttablået der alle samles på scenen for å fortelle oss hvordan det gikk , mens Terje Rød-Larsen minner oss om å se mot horisonten , tipper mot det patetiske . 
Kanskje var det meningen . 
Jeg kunne uansett godt klart meg uten . 
I « Apene i Himalaya » kan det være vanskelig å se forskjell på dybde og lettvinthet Omriss av overganger TEATER : 
En sirkelformet dreieskive i sentrum av Yngvar Julins scenografi antyder gradvise , langsomme overganger . 
Tekstene , viser det seg , handler mer om brå brudd . 
Etter den aller første fortellingen , den som har gitt forestillingen dens tittel - Gu Leis motivasjonsfilosofi-fabel om de hoppende apene i Himalaya - har de aller fleste forflytningene karakter av vannskille . 
Grenseovergangene er mer enn geografiske , de kan være kulturelle , de kan være mentale , emosjonelle , eller moralske , men de er for det aller meste plutselige . 
Fra tekst til bevegelse 
Prosjektet begynte som skriveverksted , kalt « New Text , New Stage » . 
Åtte skrivende mennesker fra seks land ( Kina , Russland , Norge , Italia , Sør-Afrika og USA ) diktet om menneskeliv i migrasjon : 
Kim Davies , Sombel Gaffarova , Mike van Graan , Liv Heløe , Gu Lei , Letizia Russo , Zhu Yi og Hanne Ørstavik . 
Da Inger Buresund , som hadde vært blant initiativtakerne , ble teatersjef ved Hålogaland Teater , tok hun de nye tekstene med seg til sin nye scene . 
Der , under Jon Tombre , har prioriteringene bevegd seg over fra tekstlig til scenisk uttrykk . 
Visuelt varierte , fysisk presise og ofte stemningsfylte skildringer av mennesker i ulike former for bevegelse utgjør « Apene i Himalaya » . 
Forestillingen er en kollasj av korte scener , de fleste av dem med begrenset dialog og omfattende fysisk formidling . 
Hver scene peker ut mot historier som er større enn vi her og nå får innblikk i . 
At tekstene , på norsk , engelsk og kinesisk , ikke oversettes i sin helhet , at det forutsettes at tilskuerne forstår både norsk og ( som regel ikke avansert formulert ) engelsk , og at den ( jevnt over nedredigerte , noen ganger muntlige og noen ganger skriftlige , projiserte ) oversettelsen sjelden er helt simultan , understreker dette : 
Alt du , tilskueren , blir vist handler om veldig mye mer enn du får vite om . 
Dette antyder en dybde utover den som blir vist , men kan også oppleves som forsøk på å kamuflere lettvinthet . 
Åpenhet Skuespillerne - fem norske , flere av dem med bindestreksidentiteter , og tre kinesiske - har ulike roller i de ulike delene . 
Bare en rollefigur - en ung mann spilt av Huy Le Vo - er den samme i flere av forestillingens deler . 
I teksten , av Liv Heløe , forlater han hjemmet og reiser til et annet sted , trolig et annet land . 
Midtpartiet av hans historie går over i noe som kan være en helt annen historie , en ordløs sekvens der Jørn-Bjørn Fuller-Gee pendler mellom en mannlig ( nevnte Huy Le Vo ) og en kvinnelig partner ( Maria Grazia Di Meo ) . 
Er dette en fortsettelse av historien om den unge mannens nye liv , eller er det en separat historie , der samme skuespiller spiller annen rolle ? 
Og hva skjer egentlig mellom den unge kinesiske skuespilleren i New York og hans dollardryssende foreldre ? 
Åpenhet som dette kan nok irritere noen tilskuere , og samtidig fascinere andre . 
Arne Lygre går nok en gang dypt inn i menneskelige kjerner Essensielle berøringspunkter TEATER : 
« Midt i livet er vi i døden » , sier det gamle latinske munnhellet , opprinnelig en verselinje fra et korverk . 
« Media vita in morte sumus » . 
Arne Lygres nyeste tekst sier det like enkelt , like klassisk rent , like poetisk og like minneverdig : 
« Vi er her » . 
Og , i variasjoner over det samme : 
« Nå er vi her » , « Jeg er her » . 
I « La deg være » berører dødsbevisstheten vi-et , så vel som her-et , nå-et og er-et . 
Det handler om bånd mellom mennesker , eller kanskje rettere sagt , om behovet for bånd , behovet for å ha noen å stå nær - koblet med vissheten om at det ikke kommer til å vare . 
En dag vil båndet brytes , enten det skyldes et menneskelig valg eller en død . 
Dette uttrykkes gjennom skjerpede , spissede versjoner av gjenkjennelige menneskelige situasjoner , med analyser og rekonstruksjoner av de emosjoner som hører til . 
Sammenhenger Scenene er konsentrater av menneskelighet , og skuespillerne framfører dem med nerve og nyanse . 
Ett og samme utsagn kan ha mange ulike meninger , avhengig av den kontekst det er sagt i , og den måte det er sagt på . 
Hva et ansiktsuttrykk betyr gjennomgår gradvis foranderlige fortolkninger og omfortolkninger . 
Undertekst legges inn i kroppsspråk og i skuespillernes plassering i forhold til hverandre . 
Det er finstemt , og det fører med seg subtile ( og noen mindre subtile , humoristiske ) forskyvninger mellom de ord som sies og de meninger som ligger mellom dem , mellom det som gjøres og det som kunne vært gjort . 
Hver av de fem - Tone Mostraum , Andrine Sæther , Glenn André Kaada , Hanne Skille Reitan og Olav Waastad - er bare tildelt ett rollenavn , men de opptrer alle som ulike personer med ulike forhold til hverandre underveis . 
Handlingen er inndelt i sekvenser , med omdreiningspunkter der den personen som sist uttalte seg går inn i rollen som en annen , og denne andre er alltid en person med tilknytning til det siste som skjedde eller det siste som ble sagt . 
Slik oppløses de enkelte rolleidentitetene , på tvers av kjønn og alder , og det tydeliggjøres hvor fellesmenneskelige erfaringene er , samtidig som alt også viser seg å henge sammen med alt det andre . 
Det finnes alltid berøringspunkter , ett menneskes handlinger og valg påvirker alltid også minst ett annets . 
Noen ganger står to personers opplevelse av en og samme situasjon i konflikt med hverandre , andre ganger utfyller de hverandre til en harmonisk felles sannhet . 
Åpenhet og brudd 
På ett tidspunkt rykkes undertegnede ut av de rom teksten skaper . 
Det er under et ordløst innslag der skuespillerne trekker strømper over hodene , og kler på seg parykker . 
En liten stund svirrer de rundt uten å si noe , før de går tilbake til sine rollefigurer . 
Det går ikke lang tid før jeg er sugd tilbake i situasjonen igjen , men jeg opplever likevel dette bruddet som en forstyrrelse og en svekkelse , ikke en berikelse . 
Dette er den ene unntaksscenen i en teateroppsetning som ellers , tross all sin åpenhet , er helhetlig og sterk . 
Rebekka Ringsts scenografi , en skrånende bakke av pressede sponplater , har den samme åpne fleksibiliteten som rolleidentitetene og replikkene . 
Den kan være et svaberg , en brygge , en gate eller en terrasse , men mest er den et forankringspunkt for skiftende mentale landskap , overalt og ingen steder . 
Den upersonlige krigen blir personliggjort i « Rekyl » Treffer sitt mål . 
TEATER : 
Hun er jagerflygeren som blir gravid og satt på bakken . 
Når hun går tilbake til jobben , er det ikke flysetet hun blir plassert i . 
I stedet skal hun fly droner , fra en stol foran en dataskjerm , med joystick i hånda , flere tusen kilometer unna dem hun skyter på . 
Krigen blir skiftarbeid , rutine . 
I teorien er hun trygg , trygg fra fysisk fare . 
Men hun er ikke trygg fra sin egen innlevelse , sin egen empati eller sin egen følelse av ansvar . 
Utvikling Piloten , uten navn , spilles av Line Heie Hallem . 
Presist styrer hun henne gjennom hennes voksende indre konflikter . 
Innledningsvis viser hun frem en kvinne som drives av sitt behov for spenning . 
Tøff , sterk , arrogant , med en kroppslig følt fryd fra de kick flyvingen gir henne , viss på sin egen autoritet - den autoritet hennes stilling gir henne . 
Direkte , barsk og konfronterende finner hun identitet i uniformen . 
Hun er stolt av å være en av de utvalgte , den militære eliten . 
Hun er dyktig , og hun vet det . 
I lufta har hun mot . 
Men gradvis , slitt ned av rutinen i de mange timene foran skjermen , av nærbildene av ofrene , vokser tvilen og traumet i henne . 
Som jagerflypilot så hun ikke menneskeligheten i sine mål , som dronefører , flere tusen kilometer unna dem hun skyter på , både kan og må hun zoome dem inn , se dem på nært hold , følge dem over tid . 
Hun kan ikke skjerme seg mot bildene . 
Og selv om kampene er langt borte , gjør det at hun selv kan dra hjem til mann og barn hver dag at krigen føres nærmere hjemmet . 
Motsetningspar 
Teksten er bygd opp om motsetningspar . 
Fysiske erfaringer er satt opp mot fysisk avstand , å gi liv mot å ta liv , teknologi mot menneskelighet . 
Brant er sine bilder bevisst , han understreker dem i form av gjentagelser , og Ove Alexander Jamt Dahls videodesign konkretiserer dem . 
Fargene : 
Himmelens blå , datterens rosa , dronebildenes grå . 
Det å se : 
Kameraøyet og det menneskelige øyet , likhetene mellom ultralydfotografiet og overvåkningsbildene av ørkenen . 
Også Christine Lohres scenografi kan sammenlignes med et øye . 
I sentrum , en skråstilt linse , som en radarskjerm eller en iris . 
Den er omgitt av publikumsstolene , plassert som et øyes nedre kant . 
Regissør Franzisca Aarflot har også oversatt stykket . 
Hun har beholdt amerikansk militærsjargong , militærforhold og geografi . 
Det er naturlig : 
Norge leverer teknologi og overvåkningsdata til dronekrigføring , men det er vår allierte USA som fører krigen . 
Originaltittelen er « Grounded » , som har flere betydninger : 
« jordnær » , « satt på bakken » , « i husarrest » . 
De vekker alle relevante assosiasjoner . 
Norske « Rekyl » er mer innsnevret , men likevel dekkende . 
Dette handler jo nettopp om motreaksjonen den som avfyrer et våpen kjenner . 
Noe for forkortet « Brand » Stykkevis delt . 
TEATER : 
Den han er , er han fullt og helt . 
Men hans historie er blitt så nedskåret at den framstår stykkevis . 
Armin Petras " ' " « Brand » gjengir hovedtrekkene i Ibsens « Brand » , men så forkortet at den nærmer seg handlingsreferat . 
Etterlivet Forestillingen lykkes i å formidle en viktig bevissthet , som vi i vår sekulære tid har lett for å glemme : 
Brand tror ikke livet ender med døden , han tror det fortsetter etterpå , og det tror også Agnes . 
Med det blir tapet av de nærmeste den levendes tap , ikke den dødes . 
Den som mister livet , mister ikke , men vinner frelse - eller fordømmelse . 
Etterlivet er et premiss han har med seg i alle sine valg . 
Han tviler ikke på det , og kanskje er det den overbevisningen han har i dette som gir ham fastheten han har i alt annet . 
Henrik Rafaelsen spiller Brand med rolig visshet . 
Vi tilskuere kan tenke at han lever i illusjoner , men han stiller ikke spørsmål ved sine oppfatninger . 
Han er tidvis ulykkelig og skuffet , alltid pliktbundet og etter hvert plaget av sitt savn . 
Men han er stø i sin tro og sine moralske ideer . 
Det er nettopp denne fastheten som gjør ham ulykkelig og skuffet , pliktbundet og plaget . 
Innledningsvis ser han seg selv som noe mytologisk , og det er først gjennom Agnes at han lærer at han også er menneske . 
Hun - spilt av Kjersti Botn Sandal - blir noe labil i denne versjonen , først og fremst på grunn av tekstkuttene . 
De gjør hennes omslag brå og ubegrunnede . 
Tekstforflytninger hjelper ikke i dette . 
Sandal kompenserer gjennom en kompromissløst intens tilstedeværelse i Agnes " ' " stemninger , men de framstår likevel som løsrevne stemninger , mer enn som konsekvenser av det som tidligere har skjedd . 
Kutt og reduksjon 
I teaterprogrammet sier regissør Runar Hodne om Armin Petras " ' " nydramatisering at den er « forkortet , men ikke forminsket » . 
Undertegnede kan være enig i at Brand , personen , ikke er forminsket , tross forkortelsene 
- Rafaelsen har spillerom til å få vist kraft og utvikling , selv om det er konsentrert til et minimum av tid , ord og handling - men jeg kan ikke være enig i at « Brand » , stykket , ikke er redusert . 
Alle roller rundt Brand er kraftig krympet , hans dilemmaer og de prøvelser han møter likeså . 
Handlingen vises uten pauser mellom det som hos Ibsen er akter , med det resultat at år går forbi i sekunder , og at hendelser som i originaltekst var separate , med separate lærdommer og perioder for bearbeidelse , her skjer nær simultant . 
Språket er modernisert og forenklet , versemål har måttet vike for prosa , og dette er valg som tar teksten nærmere tilskueren . 
Avstanden mellom banalt og eksistensielt kan være kort De såre , nære ting TEATER : 
Den som mangler ord , mangler ikke nødvendigvis tanker , og heller ikke følelser . 
Som Fredrik i « Barnet » sier det ; « det viktigaste går det liksom ikkje an å seie noko om » . 
Dette er en nøkkelreplikk for Jon Fosses teaterstykke , ja , for hele hans dramatikerskap . 
Ord og gjerning 
Noen følelser er for store for å uttrykkes presist i ord , og samtidig er de samme følelsene helt vanlige , høyst gjenkjennelige , noen ganger til og med så allmenne at det finnes for mange og for klisjéfylte ord for dem . 
Fosses skikkelser unngår disse ordene . 
Hans dialoger kan spilles ettertenksomt , eller de kan spilles som enfold . 
Men også når det siste velges , finnes dybde i teksten som tekst , i tematikken og i situasjonene . 
Anne-Karen Hyttens tolkning av « Barnet » gjør skikkelsene til såpass enkle personer at de kan virke enfoldige , og til tider er forestillingen seg sin humor så bevisst at den nærmer seg parodien . 
Samtidig har den også sekvenser som kaller på innlevelse - og for mange tilskuere oppleves det nok som riktigere eller mer velkomment å gå inn i denne innlevelsen når de først har fått lov til å le av det enkle . 
Det et menneske opplever som naivitet i en annen , leser det fort som oppriktighet - ekthet - i seg selv . 
Engstelse 
Denne sammensetningen , mellom det ordinære , og det ekstraordinære , det livsavgjørende , er det « Barnet » viser fram . 
Engstelsen er en grunnstemning , i alle møter mellom alle personer . 
Fredrik ( Hermann Sabado ) og Agnes ( Hanne Skille Reitan ) møtes . 
Begge er ensomme , begge sliter . 
De blir et par , og de fortsetter å slite . 
Han er sjalu på Arvid ( Duc Mai-The ) . 
Hun kommer ikke helt overens med sin mor ( Ågot Sendstad ) . 
Hun blir gravid . 
Så blir hun sykehusinnlagt . 
Og det er her , når paret befinner seg på sykehuset , og ikke helt vet om det vil gå godt eller galt med barnet , at dramatikken er på sitt mest intense . 
Her ligger smerten , og her ligger trøsten . 
At også legen ( Nils Golberg Mulvik ) og sykepleieren ( Andrea Bræin Hovig ) strever med kommunikasjonen , forsterker gjenkjenneligheten og understreker tematikken . 
« Barnet » ble skrevet til Ibsenfestivalen i 1996 , på bestilling fra Nationaltheatret , og stykket står i dialog med Ibsens « Brand » . 
Forholdet mellom paret , det å være ensomme sammen , håpet de har til sitt felles barn , og de tanker de hver for seg og sammen har om sin gudstro er de felter der forbindelseslinjene er klarest . 
Men vet en ikke dette , og bestemmer seg for å lete etter en inspirasjonskilde for Fosses stykke , er Beckett ( i dette som i andre Fosse-tekster ) minst like nærliggende . 
Hos ham fantes den samme tilnærmingen til det sagte og det usagte . 
« Borkman » består av overdrivelser med ironisk distanse Forsterket forkjært på Nationaltheatret . 
TEATER : 
John Gabriel Borkman ( Jan Sælid ) , hans kone Gunhild ( Marika Enstad ) og hennes søster Ella ( Laila Goody ) har for lengst stagnert i liv som står langt fra dem de en gang ønsket å leve . 
Forbitret kaster de vekk den tid og de muligheter de har igjen , mens de legger skylden for alt som gikk galt på hverandre og alle andre . 
Hykleri og ironi Jan Bosses og Gabriella Bussackers versjon av Ibsens drama understreker det overspente , det selvsentrerte , hykleriet og mangelen på proporsjoner i personer og situasjoner . 
Uttrykket som er valgt knytter sammen melodramaet og karakterkomedien , med sine parodisk utagerende gester og ditto ansiktsmimikk . 
Spillet foregår i tribunene , blant , foran og bak tilskuerne . 
I programmet forklarer Bosse at han har villet skape en klaustrofobisk atmosfære . 
Det er ikke inntrykket undertegnede sitter igjen med . 
Snarere er det slik at det tilgjorte tydeliggjøres ytterligere gjennom nærheten til skuespillerne . 
Gjennom uttalt kunstighet satiriseres det selvhøytidelige og det falske . 
En får aldri glemme at spillet er spill . 
Bosse har tatt i bruk et raust utvalg av de metateatralske virkemidler en forbinder med tysk regiteater , og så ekspressiv er helheten , at enkeltscener som i andre sammenhenger ville virket overspilte , her oppleves som noe nær stillferdige . 
Der finnes sekvenser med hyl-og-skrik-teater i « Borkman » , men det er hyl-og-skrik-teater med ironisk distanse . 
Kostymesignaler 
Persontegningen er også forsterket tydelig , med vekt på de negative egenskapene : 
Det forknytte , det forsagte , det forargede , det stormannsgale , det ansvarsfraskrivende , egoismen . 
Samtlige av rollefigurene er bitre , skuffede mennesker , og det er neppe meningen at vi i publikum skal føle sympati for dem . 
Kostymene ( designet av Kathrin Plath ) etablerer preget av overdrivelse allerede før ett ord er sagt . 
Som Ella Rentheim og Gunhild Borkman er Laila Goody og Marika Enstad begge matrone-antrukket i blomstret-bomsete kjoler , Enstad endog med blondehansker . 
Som Fanny Wilton er Marian Saastad Ottesen en ulv i lammeklær , og Jan Sælid , som mannen som begikk underslag , gjør entré med lag på lag av klær som åpenbart ikke er bare hans egne . 
Et eventyr du bare vil bli værende i « Nøtteknekkeren » er omsider blitt overdådig nok . 
BALLETT : 
Så deilig at det finnes folk der ute som har som jobb å ta resten av oss med inn i en annen verden . 
Nasjonalballetten er blant dem , med sine tradisjonsrike oppsetninger av « Nøtteknekkeren » . 
Det er en oppgave som ikke alltid har blitt tatt alvorlig nok - den første versjonen av Peter Tsjaikovskijs klassiker i Bjørvika-operaen , var småskåren og støvete , og maktet ikke å fylle den nye hovedscenen . 
Men nå har de laget en ny nøtteknekker nesten fra bunnen , og gjort alt godt igjen . 
Den gjenfødte « Nøtteknekkeren » er et overflødighetshorn , akkurat så maksimalistisk og overdådig som et førjulseventyr skal være . 
Romantisk oppvåkning 
På scenen fortelles den velkjente historien om Clara , som får en nøtteknekkerdukke i gave av den mystiske dukkemakeren Drosselmeyer i familiens juleselskap , og som samme natt drømmer at dukken våkner og blir en prins , og at de sammen reiser gjennom et magisk drømmeland med farlige rotter og leker og godterier som blir levende . 
Koreograf Kaloyan Boyadjiev , som også er solist i Nasjonalballetten , og designer Jon Bausor har lagt til en dimensjon : 
Prinsen i drømmen er den samme som en ung mann Clara tidligere har møtt , og blitt betatt av . 
Slik blir hun ikke bare et barn som leker med dukker , men en ungjente som har begynt å kjenne på voksne følelser , selv om uskylden fremdeles er dominerende . 
Det er et fint grep som gir fortellingen en ny intensitet og inderlighet . 
Endeløse piruetter Koreografien er konvensjonelt klassisk , så klart , vakker , men også leken og levende — desto mer siden rollene som Drosselmeyer , prinsen og drømmens voksne Clara blir danset av tre av Nasjonalballettens mest karismatiske solister : 
Ole Willy Falkhaugen , Yoel Carreño og Yolanda Correa . 
Og selv om « Nøtteknekkeren » er en yndet forestilling for barnefamilier , holdes det ikke igjen på det tekniske : 
På et tidspunkt virvler Carreño rundt i piruetter i noe som føles som en snau måned . 
Men han ville snurret til ingen nytte hvis han ikke hadde vært omgitt av en stemningsfull , blåskimrende verden , håndgripelig og forseggjort , der de faste holdepunktene i Claras verden synes å minske og krympe på beste « Alice i Eventyrland » -vis . 
Designer Bausor forankrer det visuelle tydelig i det sene 1800-tallet , komplett med eksotiske utflukter til det arabiske og kinesiske , og oppdateringen består først og fremst i at det er så gjennomført og koordinert . 
De arabiske dukkenes dans er blant høydepunktene . 
Det er også Prinsens og Claras mest romantiske pas-de-deux og den storslagne scenen der de virvler rundt sammen med snefnuggene . 
Rusk i maskineriet 
Og så er det noen rusk . 
Teknikken som skulle projisere en slags ferd gjennom lufta på sceneveggen under ouverturen , lugget på premieren , og de små innslaget av dataanimasjon virket litt grove og vektløse . 
Tinnsoldatene var ikke på geledd i den grad de burde . 
Og her og der anes et nesten litt for stort idétilfang , for eksempel i noen øyeblikk under det ellers flotte juleselskapet i første akt . 
Det første kan fikses med litt mer innkjøring , men blir likevel øyeblikk der man aner noe litt kavende bak en oppsetning der alt ellers ser uanstrengt ut . 
Det betyr likevel ikke så mye sammenlignet med alt det andre . 
« Nøtteknekkeren » er blitt en verden til å bli betatt av , en man bare har lyst til å forsvinne inn i , og bli værende i , ideelt sett litt lenger enn de drøye to timene som går før man blir kastet ut i kulda igjen . 
Det skal godt gjøres å gjøre så mye så dårlig så godt Kalkun til lyst TEATER : 
« Kollaps » er ordet , « kulissene » er det ikke . 
I « The Play That Goes Wrong » , som farsen heter på engelsk , går alt som kan gå galt galt også på scenen . 
Glemte replikker . 
Feilplasserte replikker . 
Feiluttalte replikker . 
Malplassert mimikk . 
Kroppsspråk som ikke hører sammen med teksten , rollefiguren eller situasjonen . 
Misforstått intonasjon . 
Forsvunne rekvisitter . 
Feilplasserte rekvisitter . 
Feilfungerende rekvisitter . 
Overdrevne lyd- og lyseffekter . 
Feilplasserte lyd- og lyseffekter . 
Alt dette er nettopp poenget . 
« Kollaps i kulissene » er en metakalkun der både metanivå og kalkunnivå er tilsiktet . 
Som i all farse inviteres tilskueren til å more seg over rollefigurenes ubehjelpelighet . 
Premisset er dette : 
En amatørteatertropp setter opp et melodramatisk krimdrama , nostalgisk lagt til engelsk herregård . 
De får det ikke til . 
Inspirasjonen fra Michael Frayns « Noises Off » , som i Norge har vært spilt som « Panikk i kulissene » , og fra Terrence Rattigans « Harlequinade » ( norsk : 
« Harlekinade » ) er tydelig . 
Gruppa mestrer ikke oppgaven . 
Individuelle ambisjoner - og manglende evner - står i veien for samspillet . 
Et visst slektskap med musikalkomedien « Nattens umusikalske dronning » er her også , og den går ikke bare ut på det at Hege Schøyen i norsk versjon har stjernerollen og Jan Martin Johnsen en sentral støtterolle . 
Moroa går ut på å se mennesker med ferdigheter spille mennesker uten ferdigheter . 
Knut Nærums oversettelse knytter skuespillet-i-skuespillet opp mot Radioteatrets storhetstid , den tid både hyggekrimmen og farsesjangeren hører hjemme i , med knirkete gammeldagse ord og vendinger som « sporenstreks » , « studérkammeret » , « pølsevev » og « litt av en støkk » , Formålet er forlystelse , og kun forlystelse . 
Den som ønsker seg komedie med en understrøm av alvor bør velge et annet stykke , for « Kollaps i kulissene » er underholdning ene og alene for underholdningens skyld . 
Norgesturneen starter på Lillehammer 27. januar . 
Høsten 2017 spilles forestillingen på Chat Noir . 
Inspirasjonen fra Løkkebergs « Løperjenten » er løs og åpen Frie forbindelser . 
TEATER : 
Er « Løperjenten ( rekonstruert ) » en rekonstruksjon eller en dekonstruksjon ? 
Slik jeg ser det : 
Egentlig ingen av delene . 
Forestillingen er en selvstendig konstruksjon , som stiller seg nokså fritt fra filmen . 
Der er forbindelser , naturligvis , tematiske møtepunkter , visuelle hint og uttalte minner om filmopplevelsen . 
Men sceneversjonen har skapt et opplevelsesrom i seg selv , og den krever ikke at en tar med seg verken bilder eller fortellinger fra filmen . 
Haikuassosiasjon « Løperjenten ( rekonstruert ) » er som en samling haikudikt , løsrevet fra sine årstider , men med haikudiktets blanding av sanseinntrykk og tankesprang . 
Assosiasjonene virker frie , men kan likevel , når en ser nærmere på dem , tolkes enten mot temaer som finnes i Løkkebergs film , eller mot det å lete etter egne minner om eller egen opplevelse av filmen . 
Også når de opptrer i gruppe , opptrer aktørene som ensomme mennesker . 
I de aller fleste av sekvensene er det minst en person , noen ganger flere , som bryter med gruppas mønstre . 
En ting har de felles : 
De virker alle som om de kjemper mot skjulte hindre , fysiske eller psykiske begrensninger som hindrer dem i å bevege seg fritt . 
Det kan minne om parkour-bevegelser i sakte tempo og løs luft , kantete , muskulære forsøk på å støtte seg til , klatre eller støte mot , rulle over eller krabbe på tvers av noe som ikke er der . 
En sjelden gang virker hindringene spesifikt voldelige , en sjelden gang spesifikt seksuelle . 
Oftest er de bare hindringer , usynlige innskrenkninger i rom ment for å bevege seg i . 
Fleksibilitet 
Ensemblet består av fire skuespillere 
- Sigmund Njøs Hovind , Kristoffer Sagmo Aalberg , Stine Robin Berg Hansen , Ameli Isungset Agbota - og tretten dansere - Caroline Eckly , Guro Rimeslåtten , Irene Vesterhus Theisen , Miryam Garcia Mariblanca , Mia Habib , Noam Eidelman Shatil , Judith Arupa , Ole Martin Meland , Mathias Stoltenberg , Einar Nikkerud , Harald Beharie , Asher Lev og Adrian Bartczak . 
Det er langt fra sikkert at alle tilskuere vil se hvem som av profesjon er hva . 
Dansere framfører tekst , skuespillere framfører bevegelse , skuespillere framfører tekst , dansere framfører bevegelse . 
Alle viser fysisk nærvær til og i Inghild Karlsens scenerom - et rødt gulv , en bakvegg av plast som på ett tidspunkt gjennomlyses gjennomsiktig , og en ansamling tekstiler formet som dyrehuder ( det siste , et hint om slakting og garving av skinn , som en skomaker-kobling til « Løperjenten » , kanskje ? ) . 
De muntlige gjentagelsene er mange . 
Korte passasjer , som regel bare setninglange ( « Fortiden var og fremtiden er ikke » ) , eller knapt nok det ( « I am » ) , sies om igjen og om igjen . 
For å vise at samme utsagn har ulik mening for ulike personer , for å vise at det kan ha samme mening for ulike mennesker , eller for å lete etter meningen det kan ha for en selv ? 
Alt det nevnte . 
Også i dette , er « Løperjenten ( rekonstruert ) » en forestilling med mye fleksibilitet . 
Igjen vises « Hvem er redd for Virginia Woolf ? » som dynamisk drama Gift og motgift TEATER : 
De er gift med hverandre , og de er gift for hverandre . 
De er også , skjønt det ikke er like åpenbart hele veien , giftens motgift . 
Der er intensitet over Trøndelag Teaters « Hvem er redd for Virginia Woolf ? » , den moderne klassikeren om ekteparene George ( Trond-Ove Skrødal ) og Martha ( Janne Kokkin ) , Nick ( Andreas Stoltenberg Granerud ) og Honey ( Mira Dyrnes Askelund ) . 
Selvforakt 
Settingen er en smakfullt , men sparsomt møblert , stor sekstitallsstue , i design av Bård Lie Thorbjørnsen . 
Før pause er den realistisk stilisert , med tilstrekkelig smårot til å virke bebodd . 
Etter pause er den symbolsk skeiv og skakk , og den dreier rundt , som for å la også tilskueren føle beruselsens virkning . 
Her kjemper George og Martha om overtaket . 
De har vært gift i 23 år , og spydigheter er hverdag og vane , tidsfordriv , et middel mot kjedsomhet , så vel som sport og lek og ( kanskje , kanskje ikke ) det nærmeste de nå kommer lidenskap . 
De balanserer angrep for moro skyld med angrep for å ramme , og begge lar sine personer framstå som akkurat passe selvopptatte og samtidig akkurat passe oppmerksomme til at tilskueren kan undre seg på hvor godt de på forhånd vet hva som vil såre , og hva som vil prelle av . 
Vekslingen mellom det konfliktfylte og det som er intern humor gir spenning til dialogen , også for den som fra før kjenner handlingens forløp . 
Kampen er aldri ufarlig . 
Aggresjonen mates av skuffelse og savn , og under ulmer selvforakten , hos dem begge . 
Marthas utagerende vulgaritet , aktive aggressivitet og tilsynelatende ustabile uberegnelighet er det som driver handlingen framover - men gjennom provokasjonene møter og matcher ektemannen henne , med sine mer overveide , mer strategiske og ofte mer passivt anlagte manipulasjoner . 
Han er ikke uten ansvar for forgiftningen . 
Dynamikk Båndene , den gjensidige avhengigheten , er like klart til stede som giftigheten , og disse båndene blir også - sammen med den store skuffelsen - en troverdig forklaring på hvordan og hvorfor dynamikken mellom de to har fått lov til å bli slik , og hvordan den har kunnet fortsette å være slik . 
Med bevisst timing formidler skuespillerne alle nyansene , og den såre , vonde humoren i dem , under Marit Moum Aunes klokt utporsjonerte instruksjon . 
Det blir raskt tydelig at også Nick skammer seg over sitt ekteskap og sin noe enkle kone . 
Men det lettere oppgitte , irriterte og frustrerte i de unges ekteskap , er ikke i nærheten av like truende som angrepene i de eldres . 
Marit Moum Aune lar « Hvem er redd ? » slutte i en tone av ømhet . 
Et tegn på at der likevel er håp , eller en siste resignasjon ? 
Det kan være begge deler . 
Anmeldelsen er skrevet med grunnlag i generalprøven . 
Legenden om Robin Hood møter nåtidsvirkeligheten 
Ut av myten , inn i livet . 
TEATER : 
Pappa sitter i fengsel . 
Mamma er blakk , fortvilet og ikke helt til å stole på . 
Mammas nye samboer er en ekkel hustyrann . 
Han truer og kuer , herjer og slår . 
Mamma skjønner ikke først hva som skjer , men snart er også hun redd ham . 
Hva skal en tolvåring gjøre ? 
Robin ( Henrik Hoff Vaagen ) vet hva Robin Hood ville ha gjort . 
Under mottoet « heller fredløs enn pingle » - en signaturfrase som gjentas såpass mange ganger i løpet av forestillingen at samtlige i salen er garantert å få den med seg - gjør han inspirert opprør . 
Veksler mellom plan Scenen er en krysning av nedslitt bolig og eventyrskog . 
Kristin Bengtson , som har ansvar både for scenografi og kostymedesign , har gitt et digert tre sentral plassering , et tre skuespillerne underveis klatrer og leker i , og skyter piler mot . 
Fargene går i toner av grønt , brunt og blått , med en og annen kontrast lagt inn . 
All handling skjer i dette rommet , både den virkelighetsnære og den eventyrlige . 
Dette er et smart valg , for også historiefortellingen i « Jeg er Robin Hood » veksler lett og utvunget mellom virkelighetsnivået og fantasiparallellen . 
Slik blir dette i tillegg til en historie om hjemmevold , motstand og solidaritet også en historie om viktigheten av historier : 
Som hjelp til å forstå eget liv . 
Som hjelp til å finne utveier . 
Som forsikring om at en ikke er alene . 
Robin , viser det seg , er ikke alene . 
Samspillet mellom de skuespillerne som spiller barn og unge - Vaagen , Engemoen , Øverli , Styve og Vigeland - er preget av troverdig direkte , åpent kroppsspråk . 
Mellom de fleste av dem ligger der trygt formidlet og voksende varme . 
Kampscenene , koreografert av Eugenio « Keno » Morales , er lekne og livlige . 
Kriseinnsikt 
Den største spenningen i « Jeg er Robin Hood » er knyttet til spørsmålet om hvilken side i konflikten mamma - sheriffen - til slutt vil ende opp på . 
Marit Synnøve Berg klarer å ikke avsløre for mye for tidlig , og med det blir nok hennes rollefigur også mer egnet til å skape et tankevekkende ubehag i unge tilskuere enn den slesk-slemme skurkaktighet som Yngve Bergens Johan står for . 
Dette er en rollefigur som står komedien nær nok til at den ikke egentlig er skummel eller skremmende , men Berven klarer også å få fram en stakkarslighet i sin Johan som gjør ham gjenkjennelig og trist - og det på måter som kanskje til og med kan virke trøstende for de i publikum som selv kjenner personer som ham litt bedre enn de skulle ønske . 
Alt i alt er « Jeg er Robin Hood » en tekst og en teaterproduksjon som viser stor innsikt i og forståelse for virkningene av utrygge hjemmeliv . 
Morten Joachim , som regisserer , og som sammen med Line Hofoss Holm har skrevet teksten , klarer igjen å gjøre det sammensatte og vanskelige både underholdende og lett tilgjengelig . 
Undertegnede vil anslå at forestillingen er særlig egnet for aldersgruppen rundt ti år . 
Formidling , ikke forkynnelse , er målet med « Etterlyst : 
Jesus » Står til troende . 
TEATER : 
Og mennesket skapte Gud i sitt bilde . 
« Etterlyst : 
Jesus » er en nyansert sammensetning av gudsbilder . 
Bjørn Eidsvågs personlige beretning om tro og tvil iblandes kulturhistorie , religionskritikk , Bibel-analyse og humanistisk formidling , til en teateroppsetning som både er underholdende og informativ . 
Nyanserikt « Etterlyst : 
Jesus » er en forestilling om forestillinger . 
Det handler om Jesus-oppfatninger i bevegelse gjennom et liv , fra barnetroens heltedyrkelse , gjennom ungdomstidens spørsmål og til voksenlivets tvil , tolkningsvalg og trosvalg . 
Publikum får høre om barndomsidolet Jesus , forbuds-Jesus , tilgivelses-Jesus , den politiske Jesus , opprørslederen og solidaritetsidealet Jesus , den historiske Jesus og den nåtidige Jesus , og enda noen Jesus-varianter til . 
Det handler også om de ulike kirketradisjonene og fraksjonene , lesningene og kulturene : 
Den konforme kirke , den fordømmende kirke , den solidariske kirke og den forsonende kirke . 
Eidsvågs eget forhold til Jesus-skikkelsen , Bibel-teksten og kirkeretningene er hovedpilaren . 
Han reflekterer og resonnerer , mens Svein Tindberg går inn og ut av vekslende , illustrerende biroller , ofte som varierende kristen-forkynnere , søndagsskolelæreren , gladevangelisten , svovelpredikanten , tensing-sangeren og flere . 
Men også han opptrer også som seg selv , både privatpersonen Svein Tindberg og skuespilleren og Bibel-tolkeren Svein Tindberg . 
Åpent og avklart 
Som leseren nok allerede har forstått er oppsetningen både utforskende og opplysende . 
Eidsvåg bruker undring , humor og kritisk sans . 
Det står til troende , men det er langt fra bare for troende . 
Bevisst bruk av kulturelle markører bygger miljøer og tidsbilder , og åpner for innsikt i alternative tankesett . 
Forestillingen viser åpenhet for ulike livssyn og tilnærminger . 
Samtidig tar den klart stilling . 
« Om ikkje religionanen spissar vår humanitet og skjerpar vår medkjensle , kva skal vi med dei då ? » , spør Eidsvåg retorisk , i en tydelig slutterklæring . 
Det hele understøttes av musikkinnslag der sangtekster betyr minst like mye som melodi , ikke bare Eidsvåg-låter , men også utdrag fra Cohen , Dylan , salmesang og barnesang . 
Dagfinn Lyngbøs « Supersmud » er ikke så veldig smooth , men det er temmelig supert 
Det kule i det ukule STAND UP : 
Det handler om menneskets ytre vellykkethet og indre klossmajor . 
Skal vi kalle « Supersmud » en protest mot det polerte ? 
Nei , det er ikke dekkende . 
Showet griper tak i ønsket om å leve « riktig » med stor forståelse , samtidig som det også stikker fingrene inn i sprekkene i overflaten : 
Små og store utskeielser , små og store utilstrekkeligheter , små og store hemmeligheter , kompensasjonsmekanismer , vaner og uvaner . 
Midtveis Mesteparten av « Supersmud » består av hverdagsbetraktninger med mer eller mindre absurde digresjoner fra en mann i livets midtfase . 
La oss ikke forveksle det med « en mann i midtlivskrise » , for dette er nok mer et show for de ( eller oss ) som ikke helt har akseptert at vi er gamle nok for akkurat det riktig ennå . 
Ikke for det , underveis er Lyngbø innom pinlige helseplager og plagsomme undersøkelser , inngrodde rutiner og gubbe-før-tida-tendenser . 
Mye av materialet er hentet fra familiesfæren , i forholdet til egne barn og egen mor . 
Det ligger en generasjonsbevissthet i « Supersmud » som på mange måter bidrar til å forankre og å forbinde vittighetene . 
Helhetlig 
Ingen er kreditert for regi på showet . 
I stedet står Are Kalvø oppført som tekstdoktor , Elina Krantz som produsent og Tomas Glans som koreograf . 
Bjarte Jørgensen står for musikk . 
Glimtvis skinner særtrekk fra samarbeidspartnerne igjennom , men det er likevel ingen tvil om at dette er Dagfinn Lyngbøs show , og at det er Dagfinn Lyngbø som har hatt overblikket , helhetsansvaret . 
Perspektivet og perspektivforskyvningene er gjenkjennelig hans . 
Det hele er proft gjennomført , detaljrikt , smart , velformulert og uforutsigbart , med hyppige digresjoner , uventede tangenter , samtidig som det er knyttet sammen gjennom effektiv bruk av tekstlige ekkoer . 
Etter spilleperioden i Bergen spilles showet på Latter , Oslo , fra 1. februar 2017 . 
« Harry Potter and the Cursed Child » er en episk historie Begivenheten alle Harry Potter-fans har ventet på . 
TEATERANMELDELSE : 
Begrensningens kunst er ikke en J. K. Rowling behersker . 
Etter sju omfangsrike romaner om Harry Potter kommer en teateroppsetning med en helt ny historie . 
Så omfattende er den at den må deles på to forestillinger , hver på drøyt to og en halv time . 
Her er mye moro , mye spenning og mye magi , både av trollmannsslaget og det sceniske slaget . 
Visuelt er « Harry Potter and the Cursed Child » en fryd , med mange og fortryllende overraskelser . 
Den er velspilt . 
Særlig er det en glede å følge Jamie Parker som den voksne Harry og Noma Dumezweni som den voksne Hermione . 
Men det spørs om ikke virkningen ville vært enda større om mengden var mindre . 
Hvis , om , men « The Cursed Child » starter samme sted som epilogen i siste bok , 19 år etter at Harrys kamp mot Voldemort . 
Albus ( Sam Clemmett ) er fersk elev på Hogwarts , og Scorpius Malfoy ( Anthony Boyle ) er hans beste venn . 
Raskt bryter fortellingen ut av skolens rammer , gjennom reiser i tid og sted . 
Som bøkene er « The Cursed Child » en episk historie . 
Det nære og personlige knyttes sammen med de aller største spørsmålene , så som kampen mellom godt og ondt , lojalitet , valg og enkeltpersoners betydning for helheten . 
Aller mest sentralt står forholdet mellom foreldre og barn . 
Noen av episodene i teateroppsetningen er helt nye . 
Noe er tilbakeblikk på Harrys fortid , i en form bokleserne vil kjenne igjen . 
Noe er også alternative versjoner av fortidshistoriene , om de konsekvenser det ville ha fått om noe på noe tidspunkt hadde gått annerledes . 
« Hvis , om , men » -prinsippet er grunnleggende . 
John Tiffany , Jack Thorne og J. K. Rowling har funnet en god balanse mellom humor og spenning , filosofi og lek . 
To eller ingen 
Billetter til forestillingene selges både separat og samlet , og i teorien skal en kunne se delene hver for seg . 
I praksis : 
Skal en se en , bør en se begge . 
Eneren er mest helstøpt som teater . 
Den har den klareste historiefortellingen , engasjerende person- og konfliktutvikling og særs kompetent spenningsoppbygging . 
Den slutter med en real cliffhanger , og tilskueren må se del to for å få vite hvordan det går . 
Toeren er den mest actionfylte delen , men også den mest kaotiske . 
Så mange er komplikasjonene at inntrykket blir noe rotete . 
Dialogen er tilrettelagt for at den som bare ser del to skal forstå hovedtrekkene i del en . 
Men noen spor og mye relevant persondynamikk må en se første del for å få med seg . 
Kunne « Harry Potter and the Cursed Child » vært kortere ? 
Utvilsomt . 
Især kunne andre del vært ryddet i . 
I kjent Rowling-stil har begge delene nok av digresjoner - de fleste riktig fornøyelige - og det skjer at slikt sies som ville blitt oppfattet også usagt . 
Men betyr det at dette burde vært kortere ? 
Ja og nei . 
Detaljrikdommen vil nok i seg selv oppleves som en styrke av mange av Harrys tilhengere . 
Ikke-fans-fra-før kunne nok ha ønsket seg hardere redigering . 
Anbefalt nedre aldersgrense ? 
Om engelskkunnskapene er gode nok , vil undertegnede anslå rundt tolv år . 
Såpass krevende er tankematerialet . 
Såpass innviklet og såpass skummel er historien . 
Egner seg som barnets aller første teateropplevelse Ja til « Jakob og Neikob » TEATER : 
Jakob og Neikob er bestevenner . 
Jakob ( Svein Roger Karlsen ) sier alltid ja . 
Neikob ( Geir Kvarme ) sier alltid nei . 
Tjuven ( Kaia Varjord ) er de ikke venner med . 
Hun sier en hel del som ikke er sant , for at hun skal få alt akkurat slik hun vil . 
Ja og nei Teaterforestillingen « Jakob og Neikob » har hentet sin handling fra de to første bøkene i Kari Stais billedbokserie , « Jakob og Neikob » og « Jakob og Neikob . 
Tjuven slår tilbake » . 
Historien blir dels fortalt , dels spilt ut , og den er enkel å følge med på . 
Paul-Ottar Haga , som både har skrevet om teksten for scenen og som instruerer skuespillerne , har gjort ganske mye mer ut av samtalene mellom vennene enn det bøkene gjør , og både Jakob og Neikob har fått noen flere karaktertrekk . 
Teatrets Jakob er litt engstelig av seg , og når en er mørkredd , er det ikke så rart at en sier ja hver gang noen spør om en vil kjøpe en lampe . 
Jakob har også veldig lyst til å prøve nye ting , for han kjeder seg fort , og han vet ennå ikke helt hva han liker . 
Neikob er ikke sur eller sint , men han er ganske bestemt , for han vet veldig godt hva han liker og hva han ikke liker , og han kjeder seg ikke . 
Neikob er også ganske sikker på at han vet hva Jakob burde like og ikke like , og hva Jakob burde gjøre og ikke gjøre . 
De to vil hverandre vel . 
Trekk-ut-tegninger Kaia Varjord spiller ikke bare tjuven , men også forteller , lampeselger , trommeselger og bolleselger , krokodille og politikonstabel . 
Dermed får barna også se at det ikke er hun som er slem eller skummel - det er det tjuven ( og krokodillen ) som er . 
Tegninger av Kari Stai er brukt som bakgrunnsbilder for handlingen . 
Det er lagd flere av dem , og de er trykket på trekk-ut-skjermer som viser stedene historien beveger seg mellom . 
Hus og biler blir flyttet rundt på disse skjermene , etter flanellograf-prinsippet . 
Forestillingen passer best for aldersgruppen fra tre ( inkludert verbalt oppegående toåringer ) til fem . 
Fruktbar formidling av kommunikasjonsvansker 
Nok å ruge på . 
TEATER : 
Der finnes et slektskap mellom Jon Fosse og Samuel Beckett , og dette slektskapet er svært synlig i Randolf Walderhaugs regi av « Namnet » . 
Forestillingen kan beskrives som en sammensmeltning av urolig stagnasjon og stridig humor , utålmodig bitterhet og skjør forventning på vei over i resignasjon . 
Ung og voksen « Namnet » kan kalles en moderne klassiker . 
Fosse fikk den nasjonale Ibsenprisen for stykket i 1996 , men det er likevel bare oppført noen få ganger her i landet . 
Utgangspunktet for teksten er en tenåringsgraviditet . 
Et ungt par er hos hennes familie , mor , far og søster , i påvente av at barnet hun venter skal bli født . 
I Hordaland Teaters oppsetning spilles den høygravide ungjenta og hennes jevnaldrende kjæreste av Irene Waage og Nils Golberg Mulvik , som begge er født i 1979 . 
Mor spilles av Katrine Lunde Mackenzie , som bare er ni år eldre . 
Denne rollebesetningen kunne ha vært et signal enten om en ikke-realistisk eller en harselerende tolkning av stykket , det samme kunne det parodisk barnslige kostymet til jentas yngre søster ( spilt av Oda Alisøy ) , men framføringen tar teksten på alvor . 
At skikkelsene er eldre enn Fosse skrev dem , understreker bare stagnasjonen . 
Nærhet og savn 
I sentrum står altså et par som neppe ville vært et par , om det ikke var for graviditeten . 
Ingen av dem føler seg valgt av den andre . 
Hun forsøker å riste ham ut av det hun oppfatter som likegyldighet , å ergre ham , å gjøre ham sjalu . 
Han trekker seg inn i seg selv og prøver å ikke la seg merke av det . 
En sjelden gang klarer de å åpne seg litt for hverandre , å vise den andre velvilje , og å dele øyeblikk av nærhet . 
Men det er en ubekvem nærhet , fysisk anstrengt , og den varer aldri lenge , før den ene eller andres skuffelse bryter den . 
Gjennom samspillet i familien ser vi hva hun og hennes omgangstone kommer fra . 
Dette er et hjem der kommunikasjon foregår gjennom fåmælt passiv-aggressivitet , og der nervøs venting er det nærmeste en kommer harmoni . 
Sparsom poesi Tormod Lindgrens scenografi består av omrisset av en stue , sparsomt møblert og plassert på en lav platting på gulvet i Logen , den historiske teaterbygningen som fra nå av skal være Hordaland Teaters base . 
En vindusramme mot publikum markerer ytterveggen , med et gardin som i korte sekvenser er for . 
I bakgrunnen ligger en gang og deler av et kjøkken på tilsvarende plattformer , og der takmønet kunne ha vært , ligger et enormt tre , som en fallen Yggdrasil , med røtter og forgreninger . 
Kvister stikker inn i stuerommet , og etterlater et inntrykk av at det er lavt under taket . 
Denne løsningen har det til felles med Fosses tekst at den kombinerer en konsentrert versjon av hverdagselementer med en mer poetisk overbygning . 
I Logens sal , med moderat stigning i amfiet , er siktlinjene tidvis vanskelige . 
Testsamfunnets skadevirkninger kartlegges i « Fridomens vegar » Test eller kolera . 
TEATER : 
Tilskuerne deles inn i quizlag . 
Tre moderatorer 
- Ane Dahl Torp , med navneskiltet « Marie » , Marie Blokhus , med navneskiftet « Ane » og Joachim Rafaelsen , med navneskiltet « Bjørn » - stiller spørsmål og spiller ut scener , det sistnevnte i form av utprøvinger , en slags laboratorieeksperimenter . 
Friløst fra scenerommet deltar også Bjørn Sundquist . 
Han er til stede som stemme , en ikke helt allvitende forteller som legger føringer for forståelsen . 
Han opptrer i film , utstyrt med hår og skjegg som får ham til å ligne a ) en karikaturtegning av Gud . 
Eller b ) en karikaturtegning av en gal vitenskapsmann . 
Eller c ) en karikaturtegning av en gal vitenskapsmann som tror han er Gud . 
Eventuelt d ) alt det nevnte . 
Føring mot fasit Denne a ) , b ) , c ) , d ) -listen over er undertegnedes assosiasjoner , ikke svaralternativer i « Fridomens vegar » s quiz . 
Den er mer prestasjonsorientert . 
Det som i starten kan virke som tilfeldig kunnskap måles , men snart blir det tydelig at de aller , aller fleste av spørsmålene på ett eller annet vis enten kan knyttes til tematikken « å evne » , tematikken « å kunne » eller tematikken « å prestere » . 
Medfødte muligheter , utviklede talenter , kunnskap om kunnskap - alt kan testes , og alt blir testet . 
Dette er en lek , men ikke bare en lek . 
Det er et spill , men ikke bare et spill . 
« Fridomens vegar » fører fram mot en fasit , og denne fasiten er klar fra tidlig i forestillingen : 
Testiver undergraver trygghet , testiver undergraver frihet og testiver undergraver menneskeverd . 
Et testsamfunn er også et instruksjonssamfunn og et instruksjonssamfunn er et kontrollsamfunn . 
Velment forkledning 
Virkemidlene - blant dem , interaktiviteten , informasjonsmengden , musikkinnslagene , faktaplansjene , de filmede barneskuespillernes jakt på Pisa-testens testmakere , de nærværende voksenskuespillernes utspilte mangel på mestring , fortellerens fortellinger , quizspørsmålenes ordlyd og premisser - tjener til å gjøre tilskueren mottakelig for dette budskapet . 
Gruppeinndelingen skaper samfunn i samfunnet og kan minne om « til beste for de fleste » - begrunnelsene som gjerne henger sammen med testing . 
« Fridomens vegar » demonstrerer hvordan all testingens krav og instrumentelle menneskesyn opptrer i en forkledning av velmenthet og empati , noen ganger også underholdning eller ideer om samfunnsinteresse . 
Forestillingen synliggjør hvor kort avstanden er fra « gode råd » til « dårlig press » . 
Publikumsreaksjonene finnes det naturligvis ingen fasit for . 
Noen går inn i leken med engasjert morskap , noen gir seg over til konkurranseinstinktet , og noen velger en mer distansert holdning av « det viktigste er ikke å vinne , men å delta » -typen . 
« Orlando » er ofte litterær , men aldri bokstavelig . 
Et eget rom . 
TEATER : 
« Orlando » fråtser i metaforer , allegorier , assosiasjoner og tankesprang . 
Teaterforestillingen bygger sitt eget lille univers - vi kan godt kalle det et rom for seg selv - og i dette rommet gir den oss en samling små og store svar på det enorme spørsmålet om hva det vil si å være menneske . 
Endring og stabilitet « Orlando » er både en hyllest til og en problematisering av menneskets evne til forvandling . 
Samtidig er det en hyllest til og en problematisering av menneskets bestandighet . 
Dette kan lyde som en selvmotsigelse , men er det ikke , det er en stadfestelse av den kompleksitet som finnes i personen Orlando , i romanen « Orlando » og teaterforestillingen « Orlando » . 
Forestillingen forstår og formidler motsetninger , og forestillingen forstår og formidler sammenhenger . 
At endring og stabilitet sammenstilles gjelder ikke bare i beskrivelsen av Orlandos livsløp , men også i miljøbeskrivelsene . 
Even Stormoens rojale rollegalleri er en stilhistorie i seg selv , en guide til tidsepoker og til livsbetingelser i gradvis utvikling . 
Som sju engelske regenter - utvalgte monarker fra Elizabeth I til Elizabeth II , tre kvinner og fire menn - blir Stormoen et symbol på Storbritannia i kontinuitet og forandring . 
Jeg sier sju regenter , og rollelisten sier sju , men hans tolkning av Elizabeth I , den såkalte jomfrudronningen , trekker en linje til en åttende av øyrikets overhoder , Henrik VIII . 
Den glupske lidderligheten hun spilles med gjør henne til et slags dobbeltportrett av seg selv og ham , som var hennes far . 
Åpenhet Som Orlando portretterer Nina Ellen Ødegård et tilpasningsvillig , utforskende og åpent menneske . 
Orlando viser tvil og undring , og Orlando viser aksept . 
Orlando forvandles , og Orlando forblir den samme . 
« Du er ulik alt jeg har sett » , sier den forelskede Orlando til russiske Sasja ( spilt av Kamilla Grønli Hartvig ) , tidlig i forestillingen . 
Kanskje er hensikten at publikum skal tenke at Orlando er den unike . 
Men Orlando , som mann og som kvinne , er bare dels unik . 
Orlando er også dels oss alle : 
Ett individ med aspekter fra alle , satt sammen av natur og kultur , arv og miljø , preget av konvensjoner og samtidig i opprør mot konvensjoner . 
Slik blir Orlando i seg selv et eksempel ( eller flere eksempler ) på allmennmenneskelighet . 
Samtidig er Orlando en tydeliggjøring av hvor mye i et menneskeliv som avgjøres av kjønn . 
De restriksjoner hun på 1700-tallet møter som kvinne , blir ekstra tydelige fordi hun først har hatt større frihet som mann . 
Den scenografiske løsningen ( Olav Myrtvedt ) kombinerer videodesign ( av Boya Bøckman ) , referanser til kunsthistorie fra de siste 400+ år , med et fullt synlig teatermaskineri , og med DJ Trygve Stakkelands miksebord prominent plassert . 
Skuespillerne sminker seg og bytter parykker sittende ved speil bakerst på scenen , en prosess som blir forstørret i filmgjengivelse . 
At teatret skaper og at teatret bringer metaforer skal ikke kunne glemmes . 
« Min kamp » som flerstemt monolog Selvsentrert allment teater TEATER : 
Hvor universell er vel ikke selvopptattheten ? 
Utbredt gjenkjennelse , og kanskje kikkerlyst , gjorde Karl Ove Knausgårds seksbinds selvgranskning til en litterær sensasjon . 
Ole Anders Tandbergs teaterversjon framføres som flerstemt monolog , av et kor av fire skuespillere . 
Fire , men en Ingjerd Egeberg , Øystein Røger , Agnes Kittelsen og Christian Rubeck er alle ham , bøkenes jeg . 
Fortellerens subjektivitet dempes ikke av at hans stemme målbæres av fire . 
Selv i samhandling er det tydelig at det er ett selv som taler . 
Også når skuespillerne illuderer andre , er de andre sett gjennom ham . 
Språket tilhører Karl Ove Knausgård , de enkelte tekstpassasjene er hans , et utvalg fra bokserien , men den overordnede strukturen er Ole Anders Tandbergs , et flettverk eller en mosaikk , på tvers av kronologi og tematikk : 
Barndomsminner , ungdomsminner , tanker om voksenlivets daglige rutiner , pubertale innsikter , nåtidsrefleksjoner . 
Følelsen av å mislykkes , skam og skyld og utenforskap , er sentral . 
Forstørrelser Teateroppsetningens valg av formgrep forstørrer og forsterker , og enten tekstene er skrevet med selvironi eller ikke , får de et preg av det her . 
Den overspente selvkritikken , selvforakten og selvmedlidenheten forunderliggjøres og blir humoristisk . 
Knausgårds karakteristiske blanding av hverdagseksistensialisme og sutring , hans ambisjoner og drømmer gis en tørrvittig klang . 
Gjennom sine overdrivelser viser teateroppsetningen at den ser forskjell på betydelig og ubetydelig , på reelle , vesentlige nederlag og innbilte nederlag , eller overdimensjonerte følelser av nederlag . 
Det mest alvorlige framføres med størst ro . 
Erlend Birkelands scenografi , lyssatt av Ellen Ruge , abstraherer og frigjør med det fortellingen . 
Hamsuns bygdefabel formidles humoristisk , tydelig og effektivt Køntri på landet . 
TEATER : 
« Landstrykere » er en teaterforestilling i Augusts ånd . 
Han er en sjarmerende sjarlatan , en kreativ kapitalist , en flittig bajas . 
Eirik del Barco Soleglad er velvalgt til rollen . 
Showmann , gjøgler , muntrasjonsråd - med evne til brå temperamentsutbrudd og mykt glidende fysiske sprell . 
Motstykker Hans motstykke er Pauline , som driver krambua , kafeen , posten og banken . 
Kristine Henriksen representerer fornuften , handlekraftig , men langt mer forsiktig enn sin omflakkende motspiller . 
Lenge før de i forestillingen danser sin tango har de danset tango , to livsveier i viljekamp , samtidig motstand og samarbeid . 
Bygdefolket - redusert til et sentralt utvalg - lar seg også føre av dem . 
Bare Edevart ( Munch ) danser til sin egen tone , som lyden av vinden over prærien , eller en countrysang uten håp om å få igjen kona eller hesten . 
Yngve Sundvor bruker mang en amerikansk metafor i sin iscenesettelse , i tråd med landstrykernes utlandserfaringer . 
Den konservative bonden Ezra ( Lien ) er utstyrt med Amish-skjegg og hatt , August har cowboystøvler og matchende vest . 
Glimt i øyet 
I videoprojeksjonen bak skuespillerne , skapt av Reidar A. Richardsen , ser vi bilder av nordnorsk kyst i veksling med duvende præriekorn ( et bilde på Edevarts lengsler ) og den sørvestlige pionerfronts kaktuser og ørken ( en forsterkning av Augusts skrøner ) , mens musikken favner filmmusikk fra spagetti-western og « On The Road Again » . 
Arne Nøsts scenografi består for øvrig av en kompakt boks som vekselvis fungerer som blant annet disk , båt og seng . 
Sundvor henter sin handling i andre bind av « Landstrykere » -trilogien , « August » . 
Formspråket er hans eget , stilisert lekent , uttalt teatralt karikert . 
Vi kan godt karakterisere det som bevisst overspill , eller overdrivelser med glimt i øyet , humoristisk tydelig og effektivt kommunisert . 
Anmeldelsen er skrevet med grunnlag i generalprøven . 
« Begynnelser » er et rekviem over et ulykkelig liv Dystre veikryss på Trøndelag Teater . 
TEATER : 
Startpunktet for « Begynnelser » er en slutt , Terjes slutt . 
Terje ( Kenneth Homstad ) dør , et selvdrap med bil . 
Gjennom tilbakeblikk til barndom og voksentid 
- Terjes minner , koblet sammen med hans egne kommentarer til dem - avdekkes hans sinnstilstand i gjerningsøyeblikket og i tiden før . 
Minnene er strukturert som en komprimert , ikke-kronologisk mosaikk , en subjektiv strøm av tanker og følelser . 
Filter Hvert minne er en begynnelse , og alle er de begynnelser på slutten : 
En stor begynnelse , barndommen , og mange små begynnelser , voksne veivalg som hver for seg ikke nødvendigvis hadde trengt å bety så mye , men som likevel , i sum , blir til veikryss inn i destruktiviteten . 
Vel så viktig som minnene i seg selv , er det filter av depresjon og avstand Terje ser dem igjennom . 
For tilskueren danner Boya Bøckmans videodesign den ene delen av dette filteret , Motorpsychos musikk en annen , og skuespillernes distanserte spill - både på video og live på scenen , noen ganger samtidig - en tredje . 
Gjennom videobildenes grelle fargesammensetninger , og det motsatte , bilder nesten uten farge , og gjennom musikkens høylytte dissonans , innimellom avbrutt av plutselige harmonier , får sanseinntrykkene forhøyede kontraster . 
Forklaringsmodellene er velkjente . 
Terjes sperrer mot nærhet , Terjes mistro og Terjes trang til å såre , begrunnes med forholdene i familien : 
En mor som drakk , sutret og manipulerte ( Hildegunn Eggen ) , en fraværende far ( Torbjørn Davidsen ) , en søster med ymse vansker ( Janne Kokkin ) og en kone å gjenta foreldregenerasjonens feil med ( Henriette Marø ) . 
Forståelse « Begynnelser » er dystert teater , pessimistisk og tungt . 
Det er også teater som bygger forståelse , forståelse for den dysterhet , den pessimisme og den fortvilelse mennesker kan føle . 
Noen av handlingens episoder er hendelser som kan ha gjentatt seg gjennom Terjes liv , hverdagshendelser som med små variasjoner har dannet mønstre . 
Noen er mer skjellsettende engangshendelser , vannskiller . 
De selvkommenterende passasjene bærer fortsatt et visst preg av å ha vært skrevet som prosatekst , men fungerer likevel greit som enkeltstemmer i et totalt sett flerstemt scenisk uttrykk . 
« Heia Flåklypa ! » har en viss kraft i klypa Gøy på landet . 
TEATER : 
By og land står mann mot mann , når verdensmesterskapet i melkespannkasting skal arrangeres . 
Regjerende mester er Flåklypas egen Emanuel Desperados ( Peter Kippersund ) , mens utfordrer Bertram Nufsefjord ( Nicholas Khandji ) er sesongarbeider i Oslo . 
Begge steder finnes mafiosolignende lurendreiere ( Robert Skjærstad og Daniel Karlsson ) med én og samme agenda : 
Oslo skal vinne . 
Men de har ikke regnet med Solan ( Kikki Stormo ) , Ludvig ( Frank Ole Sætrang ) og Reodor Felgen ( Nils Johnson ) . 
Fru Oslo Vest 
I et ensemble på åtte har Riksteatret funnet plass til en kvinne : 
Kikki Stormo , som spiller Solan , guttaktig ivrig og energisk . 
I Jensegs manus er der bare en kvinnerolle , og den er dekket av Simon Andersen . 
Hans enkefru Engelschøn-Glad er en hardkokt businesskvinne med bestemte ostepreferanser , suverent selvsikker , og snobbete elegant ( bortsett fra når telefonen ringer om natta og den ene løspuppen havner på vidvanke ) . 
Hun er ikke en blåkopi av hans Wenche Foss-parodi , skjønt diksjon og tonefall har visse fellestrekk . 
Fruen er definitivt en skapning for og av Oslos vestligste vest , sånn cirka 1960 , og Andersen bruker sin revytiming med effekt . 
Han sprer også moro i rollen som postmann Gudleik Knotten , ulykkesfugl og testkanin for Reodor Felgens hjelpsomhet . 
« Heia Flåklypa ! » skiller seg fra mye annet teater i dagens Norge ved at den forsøker å holde seg til en slags dialekt-helhet . 
Flåklypas innbyggere snakker alle sammen døladialekt , eller nær nok døladialekt til at vi som kommer andre steder fra kan godta den som det . 
Som i Aukrusts univers hører typene til bygdeoriginalens storhetstid . 
Finurlige oppfinnelser Nils Johnson spiller altså Reodor Felgen , men « Heia Flåklypa ! 
» s egentlige Reodor Felgen heter Dordi Strøm . 
Hun er scenografen som har gitt utforming til hans oppfinnelser , med frodig fantasi og finurlige tilleggsfunksjoner . 
« Det er herlig å bo her i Flåklypa » , synger ensemblet , og mye er herlig i forestillingen . 
Typekomikken burde appellere både til barn og voksne , handlingsforløpet har spenningsutvikling , og selve spannkastekonkurransen er forbilledlig løst . 
Men noen av forestillingens elementer kunne nok Holter & co fått enda mer ut av . 
Videografikken ( Åsmund Bøe og Dordi Strøm ) viser geografiske forflytninger , og skiftninger i vær og vind . 
Men den brukes for eksempel ikke for å understøtte lydene vi hører når det går litt « fort i svingene » for postmann Knotten . 
Jensegs dialog når ikke helt opp til aukrustsk ordlek , sangene har en tendens til å bremse handlingen , mens sangtekstene forteller oss slikt som vi allerede vet , og premiereforestillingen er der deler der en merker hark i skuespillermaskineriet , i tekstframføring , dialektisk tilpasning og i noen scener underskudd på kroppsspråk . 
Dette siste er ikke mer omfattende enn at noen flere gjennomganger på turné nok vil reparere det , og uansett har « Heia Flåklypa ! » en viss kraft i klypa . 
Anbefalt nedre aldersgrense ? 
Riksteatret har satt den til fem år , men jeg vil tro at sju , åtte eller ni passer bedre , litt avhengig av modenhet og teknisk duppedingsinteresse . 
Han er en mann av de sjeldne . 
Og han er svært gjenkjennelig Karslig varme . 
TEATER : 
Han heter Ove . 
Noen ville nok sagt at han er en grinebiter . 
Andre at han er en mann med integritet . 
Ove selv bruker ikke ord som « integritet » , det måtte være om han skulle være spydig . 
Det er ikke at Ove har noe imot å være spydig . 
Det er vel heller det at Ove har mye imot jål . 
Ove mener at rett skal være rett , at regler er til for å følges , og at alt som er verd å gjøre , er verd å gjøre skikkelig . 
Om Ove hadde vært av de mennesker som siterer Sartre , kunne han nok ha sagt at « helvete er de andre » . 
Ove er ikke av de mennesker som siterer Sartre . 
Når « En mann ved navn Ove » begynner , er han 59 år , enkemann og førtidspensjonert mot sin vilje . 
For første gang i sitt liv er han hjemme på dagtid , og han må forholde seg til alle de naboer han tidligere bare har irritert seg over på avstand . 
Aksept Sven Nordin spiller Ove . 
Han spiller også alle naboene . 
Ikke nødvendigvis slik de er , men slik Ove ser dem . 
For selv om det er de andre menneskene som forandrer Ove , som gir ham nye formål og ny mening , er dramatiseringen av « En mann ved navn Ove » gjort som monolog . 
Som Ove gjenforteller Nordin , som Ove spiller han ut situasjonene . 
Han opptrer stiv i gangen og bratt i ryggen , med et ansikt som holder mer tilbake enn det forteller ( det er som Ove , som naboene er han - og altså med det også Ove - særdeles uttrykksfull ) . 
Gester og reaksjoner tilhører den stivbeinte mannen , med et hjerte som , symbolsk tydelig , er for stort for kroppen . 
Disse er ikke de eneste symbolske overtydelighetene i « En mann ved navn Ove » , men de oppleves ikke som klossete , eller som demonstrative . 
Fordi karslig knapphet er så utbredt i denne fortellingen , og fordi sentimentale utbrudd så raskt punkteres med barsk humor og stoisk pragmatisme , er det lett å godta , fra « En mann ved navn Ove » , sånt som en ellers kunne sett som emosjonelt spekulativt . 
Det blir enkelt å akseptere at dette er en « hjertevarm historie » , og at Ove er en mann som jevnt over fortjener mer respekt enn det han får . 
Naturlig Nordin Denne aksepten skyldes altså dels den bevisste oppbyggingen i bok og teaterforestilling , balansen mellom det barske og det lune , det direkte og det underforståtte . 
Den skyldes dels Nordins spill , som aldri virker påtatt folkelig , arbæier-sosiolekt til tross , og som heller ikke gjør rollefiguren til mer av en bygdeoriginal enn han trenger å være . 
Nordin gir Ove respekt . 
Han lar komikken utvikle seg uten å måtte påpeke den , understreke den , eller forklare den . 
Han går sin rollefigur i møte , han levendegjør og naturliggjør . 
Kroppsbruk , ansiktsbruk og stemmebruk stemmer overens med den personlighet historien handler om . 
Det hjelper nok også at Ove er en person av det slag vi sjelden møter i teatret , men som de fleste av oss , på ett eller annet tidspunkt , har møtt i det virkelige liv . 
« En mann ved navn Ove » vises på norgesturné med Riksteatret i 2017 . 
Jordens vekster blir til økonomisk vekst blir til litt for viltvoksende kontekst Lettlest gjenlest . 
TEATER : 
Alt teater som springer ut fra tekst er , på ett eller annet nivå , tekstanalyse . 
Dette lyder opplagt , men det er ikke selvfølgelig . 
Der finnes mange grader langs analyseskalaen , fra gjenfortelling til kritisk forskning . 
« Markens grøde - revisited » er en teaterforestilling som rommer gjenlesning og gjengivelse , samt forsøk på å analysere gammel kontekst og forsøk på å oppdatere og tilføre ny kontekst . 
De uttalte ambisjonene går videre enn de faktiske forsøkene . 
Språklig stilskifte 
Der finnes både underforståtte og uttalte kontekstutvidelser i teateroppsetningen . 
Utvalgte nøkkelhendelser og mer symbolske hendelser fra Hamsun-romanen er iblandet utdrag fra samme forfatters « Pan » og Jean Gionos « Que ma joie demeure » . 
Dialogen er iført en språkdrakt som ligger nærmere vår tids bruksspråk enn forfatterens mer dikteriske vendinger . 
Ordkunst er ikke prioritert . 
På ett tidspunkt sier Ragnhild Arnestad Mønness « drit og dra » . 
Ikke for det , språklig sett er nok « Markens grøde » Hamsuns mest nøkterne roman . 
Han , som gjerne brukte mange og store ord både om små og store saker , skrev der om mennesker som brukte få og små ord også om de aller største følelser , det aller største slit og de aller største tragedier . 
Det bilderike , kommenterende språket begrenset han til sine egne beskrivelser . 
Noen av disse beskrivende passasjene er inkludert som opplesningsscener i teatermanuset , men brorparten av forestillingen består av utspilte situasjoner . 
De voksne skuespillerne veksler på å opptre i de ulike sentrale rollene , med utstrakt bruk av navn for å være helt sikre på at publikum forstår hvem som er hvem , om situasjonene ikke skulle gjøre det klart nok . 
De unge skuespillerne fra barne- og ungdomsteatret ( to ulike lag for ulike kvelder ) har rollene som Isak og Ingers barn . 
Menneske og maskin 
Tiden før pause er mer gjenfortellende og følgelig også mer oversiktlig enn tiden etter pause , skjønt det er lagt inn hint og koblinger mot vår tids økonomiske og økologiske problemer i begge delene . 
Noen er subtile : 
En kaffetrakter er tegn på industrialisering . 
Noen ikke : 
« Jeg har vært her i 9000 år » , sier samen . 
Etter pause kommer de tydeligste forsøkene på å koble sammen spørsmål om markens grøde og forbrukets vekst , om kapitalisme , forbruksfest , sosial fordeling og hvor mye kloden kan tåle . 
En forbrukerfestsekvens der det drikkes og danses og rekvisittene herjes med , mens Kirsten Hofseth går rundt og skjenker vin fra en vinkartong-pose hun har fastteipet på magen , er småmorsom , men , som mye av det den er omgitt av , noe for generell til å kunne provosere fram reaksjoner . 
Analysen blir vel lettvint . 
Scenografisk er hele teaterrommet kledd i finér , naturnært , med en haug av finmalt torv som sentralt element . 
Dette kombineres med synliggjort teatermaskineri , som røykmaskin og vifter , i en kontrast mellom det naturbundne og det menneskelig tilførte - « Markens grøde » s hovedmotsetning . 
Anmeldelse : 
Anne-Kat . 
Hærland kan kunsten å sette sammen spøk og alvor Koblinger med klo . 
SHOW : 
Det ligger mye alvor i Anne-Kat . 
Hærlands nye show . 
Samfunnsrefs . 
Medierefs . 
Politikerrefs . 
Kulturell refs . 
Medmenneske-uten-medmenneskelighet-refs . 
« Gudbedre » er ikke et show av den typen der man ler fra ende til annen . 
Det er et show som blander latter og ettertanke . 
Her er ettertanken nøkkelen til latteren , og samtidig er latteren nøkkelen til ettertanken . 
Vidsyn Moroa ligger i sammenkoblingene . 
Hærland setter sammen det alvorlige , det oppriktige , ja , det beint ut skumle og tragiske , med det bagatellmessige , snurrige , merkverdige og forunderlige . 
Vesentligheter avdekkes gjennom uvesentligheter . 
Perspektiver forskyves og forvris . 
Det er avslørende og vittig . 
Hun arresterer idioti , smålighet og dumskap , ofte med en burlesk vri . 
Galgenhumoren - på egne vegne , og på samfunnets - er sjelden langt unna . 
Hærland åpner showet med å fortelle om sin egen diagnose , retinitas pigmentosa , en øyesykdom som gradvis snevrer inn synsfeltet , og som kommer til å ende med blindhet . 
Men showet står langt fra inspirasjonsforedrag av typen « kjendis snakker ut » . 
Hun fnyser av sånt , som hun fnyser av motivasjonsteknikker , « tenk positivt » -tankegang og korttenkte « gode råd » . 
Samtidig er det ikke medlidenhet hun er ute etter , og det er ikke selvmedlidenhet hun viser . 
Hun forteller , hun vil at folk skal vite , forstå og tenke over . 
Hun etablerer realiteten , slik den nå er og slik den skal bli . 
Så bruker hun den som inngang til å stille ut andre former for blindhet , de former for blindhet som skyldes uvilje til å se og forstå , den nærsynthet og den kortsiktighet som er forårsaket av navlebeskuing . 
Hun demonstrerer at vidsynet , utsynet og innsikten , blikket for det rare , observasjonsevnen , ligger i personligheten og ikke i øyet . 
Velinformert 
Hun viser seg velinformert , med kommentarer til aktuelle hendelser og til mediedekningen av dem . 
Hun kan påstå at Sokrates er den eneste greske filosof hun husker navnet på , men akkurat i dette tror vi henne ikke . 
I mye annet opptrer hun som sannsigerske , med påpekninger en kjenner igjen og kan si seg enig i - eller ikke . 
Framføringen har en ro over seg . 
Hun haster ikke gjennom tekst , hun lar poenger synke inn , noen ganger lar hun også tilskueren selv tenke seg fram til poenget før hun kommer med det . 
Av og til gir hun også seg selv over til latteren . 
Ikke i nervøsitet , men i morskap . 
Den som plages av klisjéallergi , vil ikke bli helbredet av « Snåsamannens sang » Livsfilosofi , liksom . 
TEATER : 
Det er en mørk og stormfull aften , eller muligens en mørk og stormfull dag . 
Fire personer med ulike livsvilkår og ulike livssyn er på fottur i den trønderske natur , neppe langt fra Snåsa : 
Helseministeren ( Tore B. Granås ) , hans livvakt ( Duc Mai-The ) , en dødssyk ung kvinne ( Mari Dahl Sæther ) og hennes venninne ( Ragne Grande ) . 
En femte person , Snåsamannen ( Sverre Bentzen ) , deltar i en dimensjon for seg selv , et parallelt nærvær av ro og aksept , vennligsinnet og velmenende . 
Hans forsikringer om at der « finnes mer mellom himmel og jord » er tildelt både åpnings- og avslutningssekvensen , og i flere mellomsekvenser framgår hans tillit til egne helbredende krefter . 
Diskusjon Grunnpremisset for « Snåsamannens sang » er en diskusjon om slikt som ikke kan bevises - religion , liv etter døden , overnaturlige fenomener , mirakuløs helbredelse - mellom mennesker som vil tro og mennesker som ikke vil tro . 
Teksten er en grundig kartlegging av årsaker til begge ståsteder . 
Spillet er engasjert og temperamentsfullt , men personene blir likevel ikke mer enn talerør for de ulike synspunktene . 
Dette skyldes dels det klisjétette språket ( ukebladoverskrift møter selvhjelpsbok møter inspirasjonsplakat møter kjøleskapsmagnet møter ordtak ) , og dels handlingsutviklingen , altså , diskusjonens gang . 
Det er uspennende , men absolutt gjenkjennelig , banalitet er naturligvis det , og det er troverdig for sin sammenheng , en sosialt keitete situasjon der ønsket om å si noe dypt raskt går over til å ha sagt noe platt . 
Det er ikke helt uten humoristisk effekt , heller . 
En kan godt se på klisjébruken som ironisering over klisjébruk , og refleksjonsnivået som ironisering over refleksjonsnivå , men denne humoren blir fort forutsigbar , som å skulle gjette seg fram til sluttord i faste uttrykk . 
Stemning 
Enkelte av detaljene i Øyvind Osmo Eriksens iscenesettelse er over kanten parodiske - som det at den ellers svært så folkelige ministeren og hans vakt med militær bakgrunn begge trasker rundt i dress og slips og fjellsko ( kostymedesign : 
Gjøril Bjercke Sæther ) . 
Andre er stemningsskapende , fine , som egget ministeren plukker fra et reir og rister for å markere rytme , og mange av bevegelsene i de mer drømmende delene av oppsetningen , forflytningsetappene . 
Bård Lie Thorbjørnsens roterende skogs-og-speilscenografi er turnévennlig kompakt , og knytter sammen villmarksmiljøet og skikkelsenes selv- og image-bevissthet . 
Som det snart skal vise seg , er jo turen noe av en PR-øvelse både for pasient og politiker . 
Anmeldelsen er skrevet med grunnlag i generalprøven . 
Årets « Spellemann » viser både respekt for fortiden og vilje til forandring Tradisjon med egne vrier . 
MUSIKAL : 
Det var en gang et samfunn , i landsbyen Anatevka . 
Et sted med regler for alt . 
Hvordan man skal kle seg , hvordan man skal te seg , hva man skal spise , hvordan man skal be , og hvem som skal bestemme hvem man skal gifte seg med . 
Hvem bestemmer reglene ? 
Tradisjon , og religion . 
Men nå rykker verden - kriger , revolusjoner og pogromer - stadig nærmere Anatevka , og tradisjonene utfordres . 
Følsomhet Svein Sturla Hungnes regisserte også « Spellemann på taket » for Oslo Nye Teater i 2007 . 
Denne gang har han latt bifigurene utvikles , kanskje nettopp for å understreke samfunnsdimensjonen , kanskje for å tilføre mer komedie . 
Ekteskapsformidleren Yente ( Karoline Krüger ) er blitt tyvaktig , slakter Lazar Wolff ( Gerald Pettersen ) en slibrig karikatur , og skredder Motel ( Frode Bjorøy ) særdeles klossete . 
Men fortsatt står naturligvis forholdene på kryss og tvers i Tevyes familie , og Tevyes forhold til seg selv og sin Gud , i sentrum . 
André Søfteland synger med stor følsomhet , og hans spill viser trygg forståelse for melkemannens mange motsetninger . 
Tevye er drømmer og pragmatiker , uskolert og tenkende , hissig og mild . 
Pardynamikken mellom ham og kona Golde ( Ragnhild Gudbrandsen ) er i stadig utvikling . 
I starten utgjør de et arbeidsfellesskap , hun bestemt , han lettere redd for henne . 
Men etter hvert som døtrene i tur og orden gjør sine kjærlighetsvalg , begynner også Tevye og Golde å se nærmere på sine følelser . 
Denne utviklingen er fint ivaretatt av de to skuespillerne , støttet av reaksjonene til skuespillerne som spiller de tre eldste døtrene og deres friere - Katrine Dale , Monica Dybwad , Malin Soli , Frode Bjorøy , Sverre Breivik og Kristian Berg Jåtten . 
Musikalsk dialog Musikalsk lar DNS-versjonen stemmene være hovedinstrumenter , og med det blir også sangtekstene tydeliggjort formidlende . 
I et flertall av arrangementene går sangeren gradvis over fra talereplikker til sang . 
Snart svarer spellemannen ( Rasmus Hella Mikkelsen ) med sin fiolin , før orkesteret faller inn . 
Det fungerer som en musikalsk parallell til oppbygningen i Tevyes resonnementer ; « på den ene side - - » , « på den annen side - - » , og « på den annen side - - » igjen . 
Også dette er med på å understreke samfunnets betydning i musikalen : 
Fortellingen gjelder flere enn den ene , enkelte familien . 
At spellemannen følger Tevye på nært hold , som en samtalepartner som fører sin side av dialogen gjennom fiolinen , bidrar til å understreke det samme . 
Enkeltord på jiddisk er beholdt i tekstoversettelsene , som ellers bruker vestlandsdialekten , også i sangtekstene . 
Et utvalg elementer fra jødisk kultur , i forenklede versjoner , er bevisst brukt i scenografi , kostymer og dans , fysiske bevis på ritualenes betydning , for menneskene . 
Siri Langdalens scenografi legger for øvrig vekt på fattigdommen i Anatevka . 
Flere av bygningsdelene som utgjør torg , hus og togstasjon viser tegn til forfall . 
Christina Loverys kostymer vitner om at klær har vært brukt i lang tid , med lapper og lurver , ofte flekker også . 
« Singin " ' " in the Rain » er både en virkelighetsflukt og en hyllest til filmens virkelighetsflukt Vital vannlek . 
MUSIKAL : 
De er unge . 
De er livlige , og de drømmer om å gjøre det stort i showbiz . 
Cosmo Brown ( Stian Blipp ) , Don Lockwood ( Atle Pettersen ) og Kathy Selden ( Charlotte Brænna ) er trioen i sentrum av høstens humørfylte scenedagdrøm . 
« Singin " ' " in the Rain » er en vital fantasi om en tid som vel aldri egentlig var , i alle fall ikke så harmonisk som den er her , så energisk og så munter , så sjarmerende og så leken . 
Blipp er stjerna Showfaktoren er høy , og sterkest skinner stjerneglansen fra Stian Blipp . 
Fra skuldre til fingertupper , fra isse til tær , behersker han dansescenene , tilsynelatende uanstrengt . 
Han trekker til seg oppmerksomheten i talescenene og han synger med flyt . 
Premierekvelden kunne det virke som om Atle Pettersen forsøkte å spare stemmen , som om han holdt litt igjen i sangen ( forkjølet ? ) , men filmstjerneglamouren hadde han likevel i behold - både i stumscener og tale . 
Charlotte Brænna matcher ham godt , stemmene kler hverandre , og romansen mellom de to får vokse fram med en fin balanse mellom det uttrykte og det tilbakeholdte . 
Som Lina Lamont skingresynger og skrikesnakker Siren Jørgensen med glød og iver . 
Å høre på henne er en gru , og det er en fryd . 
Morsomme er også Hilde Lyråns hamskiftende rollebytter underveis i forestillingen . 
Tidens merke Terry Parsons " ' " scenografi - med preg av art deco - er danskimportert , opprinnelig tegnet for Det Ny Teater i København , av Terry Parsons . 
Det kunne man ikke ha gjettet . 
Formene virker skapt for Folketeaterets scene , samtidig som de fanger en tidskoloritt fra 1920-tallets Hollywood , både den glamorøse siden og siden bak kulissene . 
Palmer og neon etablerer Los Angeles-varme , mens trekk- og skyvekulisser minner om den tid handlingen er lagt til . 
En lang rekke visuelle elementer fra film og kino blir ikke bare miljømarkører , men også henvisninger til film som eskapisme , og en slags takk til musikalfilmen som teaterversjonen opprinnelig er basert på . 
Koreograf Thea Bay lar danserne bruke scenens fulle bredde og fulle dybde , ofte med bakgrunnsdetaljer som gir tilleggsinformasjon til handlingen . 
Regissør Bjarte Hjelmeland tar en Orson Welles og dukker selv opp i en minibirolle i filmet versjon . 
Et konglomerat av sannheter , der ikke alle er sanne Fullstappet fiksjonsfusjon . 
TEATER : 
Hvor mye innhold og hvor mange virkemidler kan en teateroppsetning bære ? 
Den enkleste oppsummering en vel kan gjøre av « Vildanden + En folkefiende » er at den forsøker å finne dette ut . 
Det er sant , men også reduksjonistisk . 
Teateroppsetningen har mange andre formål og mange andre virkninger enn dette . 
Fiksjoner Personer og handlingsforløp fra « Vildanden » og « En folkefiende » er altså slått sammen i en felles historie . 
Begge fortellingene er blitt modernisert , med referanser til samfunnsforhold , slang , spinn og svada fra vår tid . 
Regissør Thorleifur Örn Arnarsson , som også har stått for bearbeidelsen i samarbeid med Mikael Torfason , har lagt inn metagrep og metaforer i overflod . 
Tomas Stockmann og Gregers Werle er blitt en ( Mads Ousdal ) . 
Håkon Werle og Peter Stockmann er blitt en ( Eindride Eidsvold ) . 
Gamle Ekdal , doktor Relling og Morten Kiil er blitt en ( Kai Remlov ) . 
Hedvig er blitt to ( Kjersti Tveterås og Frøydis Armand ) . 
Tveterås kan sies å dekke rollefigurens utagerende forsøk på å holde på sin naivitet og uskyld , mens Armand står for alt hun - motvillig - ser og forstår . 
Den scenografiske rammen ( Vytautas Narbutas ) leder tankene til Latin-Amerikas magiske realisme . 
Frodig , overgrodd , men også forfallent . 
Skjønt , magisk realisme ? 
Kall det heller magisk surrealisme . 
I og utenfor fiksjonen er forbindelseslinjene på kryss og tvers så mangfoldige , og symboler og utsagn så åpne for tolkning , at « Vildanden + En folkefiende » blir en oppsetning mange alternative ideer kan leses inn i . 
Sant og sånt 
I en promovideo for kombiforestillingen sier Mads Ousdal at fellesnevneren mellom de to stykkene er « en søken etter sannhet » . 
Denne kritiker vil si at begge handler både om konsekvenser av å fortelle sannheter ingen vil høre , og om motivasjoner for slik fortelling . 
« En folkefiende » s sannhet angår samfunnet , « Vildanden » s sannhet er privat , mens « Vildanden + En folkefiende » inneholder et konglomerat av sannheter : 
Subjektive sannheter , vedtatte sannheter , mer og mindre bekreftede og avkreftede sannheter , estetiske sannheter , politiske og retoriske sannheter , skuespiller-biografiske sannheter , teaterhistoriske sannheter , samt , selvfølgelig , usannheter . 
Enkeltelementer verd separate analyser hoper seg opp . 
Flere av dem , og flere av de innvendinger en kunne ha mot dem , blir også analysert underveis i forestillingen . 
« Vi vet jo alt . 
Det er ingenting som er nytt lenger » , sier Mads Ousdal , i sin publikumsutskjelling , og han har rett . 
Hver for seg har vi sett alle virkemidler før , og vi har hørt alle argumentene . 
Nader Khademi , i en glidende overgang fra rollen som Nader Khademi til rollen som Hjalmar Ekdal , sier at « Det er ganske mye å ta inn » . 
Dette står i kontrast til det forrige siterte utsagnet , men han har også rett . 
« Vildanden + En folkefiende » , med engelsk tittel og undertittel « Enemy of the Duck » , vil så veldig , veldig mye , og prøver så veldig , veldig mye . 
I deler av forestillingen er det enkelt å sortere de ulike formålene , i andre deler vikles trådene sammen , uunngåelig og uten tvil også tilsiktet . 
« Vildanden + En folkefiende » er show og underholdning , og refs av teater som vil være show og underholdning . 
Det er psykoanalyse , og refs av teater som vil være psykoanalyse . 
Det er liksom-ubehagelig og reelt ubehagelig . 
Det er liksom-komisk og reelt komisk . 
Det er liksom-gripende og reelt gripende . 
Det er liksom-tankevekkende og reelt tankevekkende . 
Og fortsatt er der veldig mye mer som kunne og burde vært sagt . 
Familielivets forventning om normalitet - og slitet når forventningen ikke oppfylles - er levende beskrevet Barn uten bruksanvisning TEATER : 
Noe er ikke som det skal med Arve . 
De tilskuere som i andre sammenhenger har sett autisme vil snart se hva som feiler . 
I rollen som to-og-et-halvt-åringen lar ikke Marianne Nielsen blikket møte de andre skuespillernes blikk . 
Hun etteraper ord som om hun ikke forstår deres mening . 
Hun holder armene som om de ikke hører sammen med resten av kroppen . 
Arve er uimottakelig , og Arves foreldre , Maria ( Reny Gaassand Folgerø ) og Sverre ( Tormod Løvold ) , er slitne . 
Forventning og realitet 
Foreldredynamikken er overbevisende beskrevet . 
Sverre er kommet noe lengre i å akseptere tilstanden enn det Maria er . 
Hun venter barn igjen . 
Og på den andre siden av veggen bor høygravide Silje ( Malin Soli ) og hennes huslige mann Ole ( Kristoffer Sagmo Aalberg ) , naboene som tror de forstår så mye mer enn de gjør . 
Hun er selvtilfreds pertentlig , han er opptatt av å glede henne - om enn med ett og annet publikumsfriende , latterinviterende « hva har jeg gjort ? » - blikk rettet ut mot salen . 
De to parene har lest de samme håndbøkene . 
Det er bare det at Arve ikke svarer til bruksanvisningen . 
Olaug Nilssens småbarnslivsdrama handler om foreldre og barn , forventninger og realiteter , men i denne oppsetningen handler det aller mest om voksnes forhold til , og fordømmelse av , andre voksne . 
Regissør Alan Lucien Øyen og dramaturg Vera Krohn-Svaleng har gjort flere tekstkutt og -redigeringer i Nilssens tekst , og flere av Maria og Sverres scener er kuttet . 
Dette gjør at Ole og Silje får økt plass i dramaet på bekostning av de andre to . 
Dermed får fordomsproblematikken en enda litt mer sentral plass . 
Pausemusikk Åsmund Færavaags scenografi er et byggesett , to leiligheter som hyppig pakkes inn og ut av finérkasser med finurlige rom for ulike møbler . 
Dette tar sin tid , og for å fylle pausene har Alan Lucien Øyen lagt inn musikk i stykket , korte melodiutdrag av Clem Leek , Kim Hiorthøy og flere . 
Det virker i alle fall som om dette er hovedårsaken til å legge inn musikk , den bremser ellers framdriften og framstår ikke som knyttet opp mot handlingen . 
Men kanskje skal musikken også bygge opp mot et øyeblikk helt mot slutten . 
Her oppstår en forlenget pause uten musikk , og fordi musikken har fylt de øvrige pausene , får stillheten en ekstra tyngde . 
Når Løvold så framfører Halldis Moren Vesaas-diktet « Voggesang for ein bytting » etterlates inntrykket av at han har kommet opp med det i ettertanke . 
Øyen lar teateroppsetningen slutte her , uten scenen Olaug Nilssen har skrevet etter det i sin tekst . 
Heimstaddiktning nesten uten nostalgi 
Sanger fra livets stasjoner TEATER : 
Ingen kommer til å gripe inn . 
Menneskene må pent takle livene sine selv , og det kommer aldri til å bli enkelt . 
Det er fristende å kalle teaterforestillingen « Kan nokon gripe inn » for en bygdeblues , men musikalsk er det ikke dekkende . 
Melodiene er innom så vel visesangen som bluesen , jazzen , rocken , den hardere rocken , stevet og lengselsballaden . 
Toget har gått 
Vi befinner oss på en togstasjon på bygda . 
En mellomstasjon , men også en endestasjon . 
Stedet er ett av dem der flere tog går forbi enn der er som stanser . 
Livene er slike der flere tog har gått enn som vil komme . 
Skikkelsene er vanlige mennesker , med vanlige håp og vanlige vansker . 
Ekteparet som har mistet barnet sitt , og nesten også har mistet hverandre i sorgen ( Hallvard Holmen og Hildegun Riise ) . 
Den gravide ungjenta som allerede har ett barn , og som nå er sviktet av kjæresten ( Kjersti Dalseide ) . 
Kunstnerdrømmeren som har større ambisjoner enn utsikter , og som må låne sine ord fra Olav H. Hauge ( Joachim Rafaelsen ) . 
Heimfødingen med tilnavnet pusling ( Hans Rønningen ) . 
Han som savner noe som kan være noe mer ( Pål Christian Eggen ) . 
Stasjonsstemmen som over høyttaleranlegget forteller oss om togforsinkelsene tilhører Stein Torleif Bjella selv . 
Sammen utgjør disse - samt band ( Svenn Erik Kristoffersen , Nils Jansen , Christian Svensson , Marius Reksjø og Mats Grønner ) og ei veldressert bikkje ( Lotta , i rollen som Dreng ) - rollegalleriet i « Kan nokon gripe inn » , en levende gjenkjennelig miljøskildring fra et sted som kan være både for lite og for stort for dem som bor der . 
Flere av vendingene i sangtekstene kunne vært skrevet som teaterreplikker til å begynne med . 
Som « Psykisk kan du vera sjøl » . 
Sangene framstår som kortnoveller , i en samling med forbindelser på kryss og tvers . 
Språket er nynorsknær dialekt . 
Følelsesliv Lasse Kolsrud har vist håndlag med det hverdagsnære musikkteater før ( « Bikubesong » , « Sånne som oss » ) , og gjør det igjen her . 
Bygdemiljøet er skildret nesten uten nostalgi , men med mye annen følelse . 
« Trøbbeltanka » er et Bjella-ord som kan brukes om det meste av det skikkelsene sliter med . 
De deler sin tilhørighet til bygda , men ensomhetsfølelsen står sterkere enn fellesskapsfølelsen , og folkesnakket kan være slemt . 
Scenograf Siri Langdalen har skapt en nokså slitt utseende stasjonsstruktur der det konkrete og det drømmenære har omtrent like stor plass . 
Lys og skygge - i lysdesign av Torkjel Skjærven - understreker menneskenes sårbarhet . 
Selv om væromslagene er i overkant tydelig symbolske og i overkant mange for forestillingens varighet , er opplevelsen av å på en og samme tid være ute og inne , offentlig og privat , godt balansert . 
Som kostymedesigner støtter Langdalen oppunder typene , som alle sammen virker riktig utstyrt . 
Abstraksjonene er mange , og gåtene likeså , i « R.U.R » på Torshovteatret Kryptisk undergangsfabel . 
TEATER : 
Er det maskinen som er en metafor for mennesket , eller er det mennesket som er en metafor for maskinen ? 
Det er ikke lett å si . 
Spiller det egentlig noen rolle ? 
Torshovteatrets versjon av « R.U.R » , eller « Rossums Universal-Roboter » , varer i drøyt tre og en halv time , og presenterer så mange gåtefulle uklarheter at tilskueren kan velge fritt hvilken livsvisdom som skal hentes ut av den . 
At for mye tid brukt på for ivrige forsøk på selvrealisering sprer ulykke , at isolasjon er skadelig , fordi mennesker trenger genuin kontakt og kommunikasjon med andre mennesker , at hjelpemidler ikke er klokere enn den som bruker dem , eller at hjelpemidler er for kloke for den som bruker dem , at ingen og ingenting bør behandles kun som nyttegjenstander , at maskinene kommer til å overta verden , at mennesket bør slutte å leke gud , eller at mennesket selv er fullt i stand til å ødelegge for menneskeheten - alt dette er mulige konklusjoner . 
Om tilskueren da ikke legger alle intensjoner om å se sammenhenger eller trekke konklusjoner til side , for bare å gå inn i enkeltscenene som de er . 
Mekanisk 
I « R.U.R » er mennesket mekanisk , følelsesutbrudd er teoretiske konsepter , og tilknytning er en illusjon . 
Det snakkes om sjel , men også det framstår som en idé som kanskje ikke har forankring i realitetene - og dette gjelder både for de menneskelige og for de mekaniske skikkelsene . 
I sin instruksjon har Angelina Stojčevska gitt menneskene et vel så mekanisk kroppsspråk og vel så mekanisk stemmebruk som det robotene har . 
Janne Heltberg gjør gymnastiske oppvisninger som den ensomme Helena , som lever sammen med tre arbeidsnarkomane robotprodusenter ( Herman Bernhoft , Sigurd Myhre , Håkon Ramstad ) og to roboter ( Olav Waastad og Liv Bernhoft Osa ) på en isolert øy . 
Helena har for mye tid og for lite mening i livet , og hun behandler roboten Marius ( Waastad ) som en sønn . 
Lang historie kort fortalt : 
Det går ikke godt . 
Første i serie 
Forestillingen er den første i Torshovteatrets sci-fi-prosjekt . 
Angelina Stojčevska har skapt sin egen versjon av Karel Čapeks tekst fra 1921 , en tekst som aldri tidligere har vært oppført i Norge . 
Formspråket er hennes eget , gjenkjennelig burlesk , fråtsende i abstraherende virkemidler . 
Noen av effektene er det enkelt å se metaforisk betydning i , andre virker valgt mest for scenelekens skyld , eller kanskje for å understreke Helenas voksende forvirring og mentale fremmedgjøring . 
Gaute Tønders lydeffekter bygger opp under underliggjøringen . 
Om ubehaget var sterkere , ville også latteren gått dypere 
Ikke så farlig , i Oslo Nye Teaters « Hvem er redd for Virginia Woolf ? » . 
TEATER : 
Forestill deg at du stirrer inn i avgrunnen . 
Et flirende ansikt stirrer tilbake . 
Slik er virkningen av Oslo Nye Teaters nye tolkning av « Hvem er redd for Virginia Woolf ? » . 
I alle fall er den slik store deler av tiden . 
En breial tone signaliserer at dette er harmløs underholdning , ikke noe å være redd for . 
Skiftende dynamikk 
Litt for lenge forveksles lydvolum og intensitet , og skuespillerne ser ut til å spille for latter . 
En ubehagelig latter , en ubekvem latter ? 
Den type latter som både morer og smerter , som føles brutal , fordi en kjenner at den har en kostnad ? 
Nei , så viktig er det ikke , så dypt går det ikke , ikke denne gang . 
Til det er formen for lett , uttrykket for utvendig . 
Replikkene er skarpe , men de framføres , stort sett , som om rollefigurene ikke egentlig mener dem , ikke egentlig bryr seg , ikke egentlig tar det de selv sier spesielt alvorlig . 
Som på spøk . 
Sport . 
Lek . 
Rollespill . 
Tidsfordriv . 
Fyllevrøvl . 
Som om resultatet , konsekvensen , ikke egentlig har betydning . 
Som sagt , dette gjelder store deler av tiden . 
Det gjelder ikke absolutt hele tiden . 
Der finnes også scener i oppsetningen der en kommer personene nærmere , der masken av brautende selvhevdelse får lov til å glippe , og der tilskueren vises nyansene i ansiktene bak , båndene mellom personene og forakten de har for seg selv . 
Det er kanskje ikke fullt så mange av disse scenene som en kunne ønske , og de gjør ikke nødvendigvis så sterkt inntrykk som de kunne ha gjort om resten hadde vært mer inntrengende , men noen slike stunder er der , og et visst inntrykk gjør de . 
Nachspiel 
Det er en sen natt , et fuktig nachspiel , noen timer etter at ønsket om å oppføre seg sivilisert har gått og lagt seg . 
Lenge gifte George ( Sven Nordin ) og Martha ( Linn Skåber ) er fulle , og de er ondskapsfulle . 
De angriper hverandre . 
De rammer , fordi de vet hva som rammer . 
Spydigheter er våpen , og kraften til å såre ligger i å vite hva som er viktig for den andre . 
Disse to vet . 
Disse to kjenner hverandre . 
Disse to har såret hverandre før , og de vet akkurat hvordan det skal gjøres . 
Nettopp fordi de er sosialt intelligente mennesker , vet de hvilke grenser de kan og bør bryte . 
Det er velstrukturert , dystert og komisk . 
Ambisiøse Nick ( Eldar Skar ) og naive Honey ( Ingvild Holthe Bygdnes ) trekkes inn i konfliktene mellom de to andre . 
De brukes av dem , og som en bieffekt avsløres også smertepunktene i deres forhold . 
Måtene de speiler Martha og George på , og måtene de deler enda mindre enn dem , kommer for en dag . 
Dynamikken mellom de fire rollefigurene i Albees bitterbeske kammerspill forandrer seg flere ganger i løpet av natten . 
Maktbalansen forskyves . 
Dermed inviteres tilskueren til å forandre syn på dem , til å omfordele sin sympati , til gradvis å forstå hvorfor det er blitt slik , hvilke ambisjoner , og hvilke skuffelser , som har preget dem . 
Slik skifter ideene om hva som er styrke og hva som er svakhet , i hver av personene og i hvert av forholdene mellom dem . 
« Songfuglen » er surrealistisk spissformulert teater med skarpe kanter Røffe effekter på Det Norske Teatret . 
TEATER : 
Omgivelsene er brutale , og de er brutalistiske . 
Dagny Drage Kleivas hardkantede scenografi trekker tanken østover , til et eks-kommunistisk miljø med forfallen østblokkarkitektur i sement og med kulehull . 
Rester fra monumentale skulpturer av Stalin-hyllest-typen ligger i forgrunnen . 
Det er stilisert , det er symbolsk , og det er på en og samme tid grovmeislet og lekent . 
Dette er også stikkord for teaterversjonen som helhet : 
« Songfuglen » er både grovmeislet og leken , « Songfuglen » er stilisert og symbolsk . 
Kjønnskamp Jakoba ( Frank Kjosås ) er en ung gutt i et samfunn av kvinner , et riktig terrorvelde av kvinner . 
Hans kjønn er en hemmelighet . 
Menn er for lengst fordrevet fra byen til skogen utenfor , og av og til angriper de . 
De gutter og menn som gjemmer seg blant kvinnene er i fare . 
Mor ( Ellen Birgitte Winther ) har en plan : 
Jakoba skal bli kastratsanger og leve resten av livet som kvinne . 
Hun har alliert seg med sanglæreren Malinovskaja ( Gjertrud Jynge ) , og operasjonen skal utføres i skjul . 
Jakoba forstår ikke helt hva det innebærer , før unge Tikva ( Renate Reinsve ) lærer ham om kjønnets gleder . 
Samtidig begynner han å innse nøyaktig hvor totalitært det er , det samfunn han lever i , og han blir tvunget til å velge : 
Skal han følge mors plan ? 
Skal han gjøre opprør ? 
Skal han flykte ? 
Handlingen i « Songfuglen » , bok og teaterforestilling , går over de få dagene der disse valgene må tas . 
Teaterversjonen framstår som surrealistisk spissformulert , kompakt og tydelig . 
Skadet samfunn Leikvolls hovedmetafor - mennesket som en innestengt sangfugl med lengsel etter frihet - er noe forslitt , men teateroppsetningen reduserer dette symbolets plass . 
Peer Perez Øian og hans samarbeidspartnere har lagt vekten på de konsekvenser undertrykkelse har : 
Ikke bare de skader som gjøres på Jakoba , ikke bare hans utvikling og hans indre og ytre kamp , men også de skader kvinnene rundt ham har tatt , av å leve under frykt , ufrihet og kynisme . 
Kraftige hint om at også Malinovskaja en gang var av hankjønn er lagt inn , mors avstumpede pragmatisme er understreket , og Tikvas ord om at « eg har kjent flere som deg , både før og etter » , er blitt en nøkkelreplikk . 
Mange av forestillingens replikker er løftet direkte fra bokteksten , men Demian Vitanza har også formet replikker ut fra situasjonene Leikvoll beskrev , og flere av romanens tankebolker er gjort til monologer for Jakoba . 
Alt i alt er det snakk om svært forstandig redigering , en redigering som både ivaretar bokas særtrekk og teaterformens krav . 
Sandra Kolstads musikk lar Frank Kjosås bruke et stort stemmeregister . 
I en duett med Jynge utforskes androgyne stemmeleier både i manns- og kvinnestemmen , dypere enn og lysere enn normalforventningen . 
Etter hvert gis det også rom for mer maskuline toner . 
Bekjennelser fra egobloggens tid Overforklart farslengsel . 
TEATER : 
En gutt vokser opp uten far . 
Far har reist . 
Han pleide å stille opp , men kontakten er brutt . 
Ingen besøk , ingen brev , ingen telefoner . 
Forholdet far-sønn er like over som forholdet far-mor . 
Men han har satt igjen pornosamlingen sin , og den skal sønnen komme til å bruke mye tid og krefter på . 
Jeg-personen i « Min pappas porno » er en voksen mann , nå selv far , hensynsfull , forståelsesfull , en av dem som « lytter til andres behov » . 
Han er bare litt sliten og litt emosjonell , og han ser tilbake på barne- og ungdomsårene etter at faren dro . 
År der pornofilmene ( 38 stykker x 90 minutter ) ble brukt som lekekamerat , som hemmelig rom , som farserstatning og rollemodell . 
Debut TV-komiker og filmskuespiller Odd-Magnus « Odda » Williamson gjør sin teaterdebut i rollen . 
Han spiller , som mange som er nye for teatret , for de tilskuere som sitter på bakerste rad - med store gester og tilsvarende tydelig stemmebruk . 
Diksjonen er pedagogisk klar , vektleggingen av nøkkelord poengtert , og timingen , for det meste , sikker . 
Bare unntaksvis blir han utålmodig i punchlinene . 
Williamson klarer å opptre nokså konsekvent i rolle , og de små bruddene som oppstår , vil nok forsvinne , jevnes ut , i løpet av kort tid , etter litt flere gjennomganger med publikum i salen . 
Scenografisk er oppbygningen enkel og turnévennlig . 
Joakim Foldøy er kreditert for « produksjonsdesign » , som vel omfatter både film , lys og rekvisitter . 
En tilsynelatende slitt , komfortabel lenestol er det sentrale elementet . 
Flatskjerm-TV og laptop viser at vi befinner oss i vår tid , mens moviebox og plastkassetter bekrefter påstanden om at far dro i 1986 . 
På bakveggen projiseres innimellom bilder av en naken kvinne - tilstrekkelig tekkelig til at hun vel kunne vært vist på en norsk avisforside , skjønt Mark Zuckerberg neppe ville godtatt henne på sine vegger - samt portrettbilder type passfoto av « far » , « mor » , « søster » , vår hovedperson som barn , og noen av pornostjernene fra fars filmer . 
Ferdigtygd tekst 
Pinlighetshumoren kunne meget vel vært pinligere , og med unntak av en Gud-Jesus-Den hellige ånd-refleksjon , er det tilstrekkelig mildt til at ingen trenger å frykte at de skal bli krenket eller støtt . 
Formen ligger standupshowet nær , men dette er standup med moral , Moral med stor M. 
Da monologen første gang ble oppført , i USA i 2005 , var det forfatteren selv , Andrew Goffman , som framførte den . 
Ifølge ham er innholdet selvbiografisk , og det bærer utformingen preg av . 
Teksten har tone av bekjennelsesblogg , med alle konklusjoner ferdig utarbeidet , så ferdigtygd at det ikke er noe igjen for tilskueren å tygge videre på . 
Lett forståelig , fort glemt , og preget av intimitetstyranniets overforklaring , den overforklaring som skyldes at en ikke vet om mottakeren evner å lese mellom linjene . 
« The Accidental Pervert » har vært oppført i Norge en gang tidligere , som « Plutselig pervo » på Agder Teater i 2015 . 
Også da var det Jostein Kirkeby-Garstad som oversatte , tilpasset og regisserte . 
Han har tilrettelagt til norske forhold , med norske navn og stedsnavn , og med tidsmarkører som stemmer med norsk 1980-tall . 
Selv om forrige tittel er nærmere originaltittelens betydning , er « Min pappas porno » mer treffende . 
For det er ikke « porno » som er nøkkelordet i denne forestillingen . 
Trykket ligger på « min pappa » . 
I « Røff » skildres fortsettelse gjennom stagnasjon Fastlåst x 4 TEATER : 
Det meste av dramatikk beskriver forandring . 
Nesten alt av Becketts drama avdekker i stedet status . 
Hans tekster er situasjonsbeskrivelser fra stagnerte liv , portretter av mennesker som har få grunner til å ville leve , men som likevel , med få unntak , lever videre . 
« Denne illusjonslause famlinga etter håp fascinerer meg » , sier Bjørn Sundquist i teaterprogrammet til « Røff » , og nettopp denne beskrivelsen kan nok for mange tilskuere fungere som en åpning til forestillingen . 
Selv får undertegnede lyst til å legge til en linje av Jan Erik Vold : 
« Det er håpløst og vi gir oss ikke » . 
Begrensning « Røff » er en sammensetning av fire korte tekster : 
« Pust » , « Røff for teater I » , « Røff for teater II » og « Den gongen » , spilt i den rekkefølgen . 
At nettopp disse skal oppføres sammen er ikke en selvfølge . 
Det var ikke et krav fra Becketts side . 
Men det er naturlige sammenhenger mellom de fire , slik det også er sammenhenger mellom dem og øvrige tekster av samme dramatiker . 
De skildrer randsoner i livet . 
Deres personer er enten fysisk hjemløse eller mentalt hjemløse . 
De lever liv definert av begrensninger . 
Alle tekstene var ferdigstilte fra Becketts side , men alle framstår også som noe ufullstendige . 
Dialogen gir bare et stykke på vei spor til konteksten , og skuespillerne må gi kropper til det abstrakte , det som fort kunne framstått som ugjennomtrengelig . 
I « Pust » er der heller ingen skuespillere involvert , og å kalle akkurat denne sekvensen for « drama » er å trekke begrepet langt . 
Det er vel så dekkende å si at den er en billedkunstinstallasjon . 
Lysskifter og lydspor antyder livets aller første og aller siste åndedrag og skrik , uten at noe liv imellom skildres . 
Handling og idé Rollene i de øvrige tre sekvensene , i vekslende scenografi av Bård Lie Thorbjørnsen , er bekledd av et herrelag på fem : 
Øyvin Berven , Kyrre Hellum , Frank Kjosås , Per Schaanning og Sigmund Sæverud . 
Presist og behersket uttrykker de sine rollefigurers livsutfordringer . 
Bervens rolle er uten ord . 
Han spiller selvmordskandidaten som i « Røff for teater II » ( også kjent som « Fragment for teater II » ) står i et vindu . 
Skal han hoppe ? 
To kontorister , alternativt dødsengler , eller indre stemmer , behandler hans sak . 
Kyrre Hellum spiller den handlingsorienterte av dem , Frank Kjosås den nevrotiske . 
Per Schaanning spiller to roller . 
I « Den gongen » er han den døende som hører sitt liv passere i revy , oppsummert av hans egen stemme . 
Den hører tilskueren i tre opptak fra høyttalere plassert i ulike deler av rommet , først i kakofoni , dernest som hurtig uttalte monologpartier . 
Schaannings kropp er skjult av mørket , ansiktet ubevegelig , inntil ordene er ferdig uttalt og et smil sprer seg . 
I « Røff for teater I » ( eller « Fragment for teater I » ) spiller han en blind tigger som møter en enbeint mann ( Sigmund Sæverud ) i det som både er et forsøk på å knytte kontakt og på å markere umuligheten av et fellesskap . 
« Påfuglen » anno 2016 er rikere , mer sammensatt og mer nyansert enn fjorårets 
Når fattigdommen kommer nært . 
MUSIKAL : 
I januar 2015 hadde Trøndelag Teater premiere på den nye , norske familiemusikalen « Påfuglen » . 
Når samme musikal nå settes opp på Det Norske Teatret , av samme regissør , Tyra Tønnessen , som også er manusforfatter , med samme komponist , Jovan Pavlovic , samme koreograf , Tor-Ivar Hagen , og samme scenograf og kostymedesigner , Dagny Drage Kleiva , er det ikke egentlig snakk om en gjentakelse . 
Dette er en videreutvikling , og en forbedring . 
Med det blir « Påfuglen » også et argument for å gi nyskrevet dramatikk nye sceniske sjanser i ny , videre tenkt , fortolkning . 
Levende Historiefortellingen er effektiv og levende . 
En fattig påfugl reiser til et rikere sted for å tjene penger for seg og sine barn . 
I Hundeland ( som ligner en litt blodfattig versjon av Norge , med det unntak at hundene har køkultur ) blir hun tigger . 
Hundene gjør sitt beste for å overse henne , men to klarer det ikke : 
Labradoren og hans datter ser henne , og blir kjent med henne . 
De oppdager hva hun har å gi dem , og de henne . 
Heidi Gjermundsen Broch spiller den flørtende Påfuglen , med Kathrine Thorborg Johansen ( som hadde Påfuglen-rollen i Trondheim ) som forsøksvis uavhengig datter og Amell Basic som litt mer uselvstendig sønn . 
Jon Bleiklie Devik har rollen som en filosofisk anlagt og etisk bevisst byråkrat-labrador , langt mer livslysten enn det hverdagen gir ham utløp for , og hans datter , spilt av Renate Reinsve , har den ideologiske snart-tenåringens opprørske trekk . 
Kvalp ville nok vært ti , elleve , tolv år i menneskealder , i denne oppsetningen , Samme rolle ( da spilt av Marianne Meløy ) virket nærmere trassalder i Trøndelag . 
Presist Presis fysisk kommunikasjon forteller mer om hver enkelt rollefigur enn det replikker og sanger gir plass til , og det som var undertegnedes hovedinnvending i Trøndelag - en lett tendens til etnisk forklaring og med det en grad av stereotypisering - er ikke gyldig her . 
Figurene er kulturelt forankret , det er riktig , men de er personlighetstyper som går ut over det kulturelle , og forholdene mellom dem er dynamiske . 
Slik blir dette mer enn diskusjon-om-tema-teater . 
Det handler ikke bare om sosiale forutsetninger , men om personlig utvikling gjennom kontakt med andre mennesker . 
Ut fra hukommelsen har jeg også lyst til å si at lydbildet er bearbeidet med samme utviklingsidé til grunn : 
Mindre etnisk særinndeling , mer av en felleseuropeisk smeltedigel . 
Innflytelser fra øst og vest i Europa smelter sammen , ofte med klezmermusikkens klang av håp-gjennom-klage som sentralt element . 
Situasjonsrapport fra et sivilisasjonssammenbrudd 
Harde fronter . 
TEATER : 
En vond menneskeskjebne møter kommentarfeltenes brutale tone . 
Hun heter Jamilah , og hun har vært flyktning hele sitt liv . 
Nasrin Khusrawi spiller henne med en ung jentes direkthet og temperament , som et menneske som desperat forsøker å tale sin sak til mennesker som ikke vil lytte . 
Polarisert Jamilah er født i Norge , hun kom til landet i mors mage , en mor på flukt . 
Hun er tolv år i 2010 , når de to blir vekket av politiet og sendt til Syria . 
Kort tid etter bryter borgerkrigen ut . 
Hun er 16 når hun oppdager at moren prostituerer seg for å holde dem i live , når hun selv blir voldtatt og selv begynner å selge sex av nød . 
Hun er 18 når hun og moren igjen forsøker å flykte over Middelhavet , med håp om nytt opphold i Norge . 
Mor drukner . 
Jamilah overlever . 
Alene forsøker hun å klare seg . 
Jamilah er en oppdiktet person , men hun kunne vært reell . 
Hennes fortelling består av bruddstykker fra skjebner vi alle har hørt om . 
Noen av innspillene kommer fra femten mennesker som selv har flyktet , fra Syria , Eritrea , Afghanistan og fire andre land . 
Fem av disse 
- Mona Ayash , Mohmad Begdady , Jwan Mohammad , Ahmad Radwan Alkeder og Taha Mahsen Taiseer , alle fra Syria - står selv på scenen som aktører , sammen med skuespillerne Nasrin Khusrawi , Hege O. Enger og Jon Erik Myre . 
Også medlemmer av Odins soldater har kommet med sine innspill . 
Birgit Amalie Nilssen har valgt å framstille diskusjonen i sin mest polariserte form . 
Et tverrsnitt av det som sies i flyktningedebatten blir det ikke , til det er forestillingen for opptatt av ytterliggående synspunkter . 
Netthets og trusler , som « voldta dem » , « drep dem » , vises som ord på bakveggen , i veksling med dokumentarfotografi og video , og abstraherte bilder av bølger . 
Josh Griffin står for videoproduksjonen . 
I en - iscenesatt - sekvens bebreider Jamilah tilskuerne for ikke å foreta seg noe med situasjonen , for å være , nettopp , tilskuere , og hun får - også iscenesatt , aggressivt - svar fra salen . 
Menneskeverd og forakt « Anne Franks søsken » er teater med tydelig formålsparagraf . 
Forestillingen ønsker å være en påminnelse om flyktningens menneskeverd , satt opp mot fremmedfrykt og menneskeforakt . 
Den kunne knapt uttrykt dette målet klarere . 
« Jeg er et menneske » , sier Khusrawi , i en av Jamilahs fortvilede scener . 
« Muslimene er livsfarlige » , sier Jon Erik Myre , som Odin-soldat . 
« I to år spiste vi bare jord » , sier Taha Mahsen Taiseer , som seg selv . 
« Jeg har ikke kapasitet til mer enn mitt og mine » , sier Hege O. Enger , som Jamilahs norske nabo . 
Disse replikkene er representative , her er stilnivået lagt . 
I Agder Teaters informasjonsmateriale for forestillingen heter det at teatret har villet « bringe kommentarfeltene opp på scenen » , og nettopp det er en treffende beskrivelse . 
Det har teatret gjort . 
Lyssettingen , i design av Markus Fadum , er dunkel . 
To badekar - ett med vann i - er , mesteparten av tiden , de eneste rekvisittene . 
I innledningsscenen brukes også nettinggjerder , med mål om å få publikum til å føle hvordan det er å være på den gale siden av gjerdet . 
Men Laura Christina Brøvig Vallenes har gjort menneskene , og deres ord , til hovedeffekter i oppsetningen . 
Det etterlater et mer nøkternt og et mer alvorlig inntrykk enn en mer utmalende visuell løsning ville ha gjort , og dessuten et mer usentimentalt inntrykk enn det tekstens ord alene skulle tilsi . 
De sykelige tvangstankene er plassert på utstilling i « Evig søndag » Troverdig nærbilde av en tankesykdom TEATER : 
Det er i den tid hun går omkring og sulter seg i den by som ikke lenger heter Kristiania . 
« Evig søndag » beskriver ett år i en anorektikers liv . 
Ett år med mange gjentagelser , indre og ytre rutiner . 
Ett år med selvopptatt selvdestruksjon og tvangstanker om mat . 
Det er en beretning som er til å tro på . 
Ensidig erfaring 
Formen er fortellende , en monolog , oppbrutt av korte , svært korte , innstikk av samspill : 
Linnéa ( Lina Hindrum ) i samtale med psykiateren , med sin mor , med kolleger , med butikkpersonale og flere kommentarfeltstemmer ( alle biroller spilt av Øyvind Brandtzæg ) . 
Samtalene er overfladiske , menneskelig kontakt redigert ned til et minimum . 
Forfatteren gjorde det også slik i boka . 
I teatret - der vi er vant til flerstemte menneskemøter - gjør denne knappheten det tydelig hvordan jeg-et skjermer seg fra kontakt som kan forandre henne . 
Dette understrekes av måten Hindrum opptrer med aggresjon når hun utfordres . 
Scenen , firkantet , i sentrum av rommet , omgitt av stoler og av fire trådforheng , er nesten bar , kun med to stoler og et videokamera . 
På trådforhengene vises videobilder , bare tidvis synkronisert med bevegelsene på scenen . 
Selvbildene stemmer ikke overens , og alle sanger har melankolsk klang av country . 
Ingrid Tønder står for scenografien ( og kostymeutvalg ) , Siril Gaare for lyddesign og komposisjon . 
Linnéa Myhre har kalt « Evig søndag » en roman , og med det gitt seg selv tillatelse til ikke å holde seg strengt til virkeligheten . 
Den nære tonen gir likevel inntrykk av egenopplevd erfaring , reell innsikt i sykdomshverdagen . 
Tilpasningene for teater - gjort av regissør Trine Wiggen med Elisabeth Egseth Hansen som dramaturg - har ivaretatt de mest talende detaljene . 
Mål uten mening 
I sin bok « Uro » forklarer Finn Skårderud - virkelighetens psykiater Finn - anoreksi med et behov for kontroll . 
« Eksistensen er brutt ned til håndterbare enheter som kg , hg og kcal . 
Det er en forenkling , men også en fattiggjøring . 
Det er en anstrengelse for å vinne kontroll over eget liv » , skriver han . 
Den som lytter til jeg-personen i « Evig søndag » vil også høre et savn etter mening . 
Ingenting interesserer henne . 
Tvangstankene gir naturligvis ikke mening , de heller , men de forsyner henne med et mål , i det minste en målestokk . 
Når livet måles i kalorier , fører sultens selvdisiplin med seg en illusjon av mestring . 
For den utenforstående kan det virke banalt . 
For henne er det basalt , for det er det hun har redusert sitt liv til . 
Ikke at hun sier det slik . 
« Jeg tenker på hvor lei jeg er av meg selv » , sier hun , i stedet . 
« Evig søndag » er beskrivende , den er ikke analytisk . 
Dette er forestillingens styrke , men også dens problem . 
Den er et nærbilde , og den er nærsynt . 
Dora Thorhallsdottir gjør familielivet morsommere Familiært fornøyelig STAND UP : 
Selv de mest velfungerende familier er , på sitt vis , dysfunksjonelle familier . 
Dette vet Dora Thorhallsdottir , komiker og relasjonsterapeut . 
Det er det som legger grunnlaget for moroa i hennes nye show , « Familiegreier » . 
Allment og eget Dora Thorhallsdottir viser forståelse for det menneskelige mangfold og for de menneskelige fellestrekk , det allmenne og det individuelle . 
Hun gir hverdagene størst plass , men har også sine betraktninger om høytider og anledninger , de situasjoner der storfamilien samles . 
Hun tar for seg tilhørighet og roller , slit og selvbilder , sårheter og særheter . 
Hun bruker multimedia - med tekst og bilder - og overrasker med salmesang . 
Selv en så utbrukt komikerøvelse som bryllupstalen finner sin naturlige plass . 
Det handler altså om familier , små familier , storfamilier , tradisjonelle familier og moderne familier . 
Hvem tror vi at vi er ? 
Teksten er velformulert , bevisst planlagt , med deler der poengene avleveres i raskt tempo , og deler der oppbyggingen mot latteren går mer gradvis . 
Framføringstonen er sikker , rolig og trygg . 
Hun er nær og personlig , og deler er flaut , men på inkluderende , brobyggende vis - ikke ubehagelig . 
Egen bakgrunn 
Mye av materialet stammer fra hennes egen familie . 
Thorhallsdottir forsyner seg rundelig av slikt som har skjedd og stadig skjer mellom henne og søstrene , henne og foreldrene , henne og eksene , henne og barna . 
Utleverende ? 
Nei , det oppleves ikke slik , til det er det for lett å kjenne seg igjen i det . 
Tilskueren får mange muligheter til å se seg og sine i betraktningene om Thorhallsdottir og co . 
En tekstdel om dating som alenemor i førtiårene er den som går lengst inn i det private - og de som utleveres der , er hun selv og en anonymisert mann hun møtte på en annen kant av kloden . 
I deler av showet stikker terapeuten i henne stikker hodet litt for langt fram , som i en sekvens om måten den middelaldrende kvinnekroppen og den middelaldrende mannskroppen omtales , eller en vise-følelser-passasje . 
I disse blir teksten akkurat så åpenbart velment at den oppleves som Facebook-meme-moralistisk . 
I resten av showet er det komikeren vi blir vist , og hun er god . 
Slutten - en ikke-idyllisk kjærlighetserklæring til egen familie - er beint ut rørende . 
Bruddstykker fra et kommunikasjonssammenbrudd 
Fremmedgjorte fragmenter i « Festning Europa » TEATER : 
De snakker alle om det samme , og ingen av dem snakker om det samme . 
Selv ikke kvinnen som spilles av tre skuespillere ( Frøysnes , Skjeldal , Varjord ) , hun som først sier akkurat det samme med sine tre stemmer , fortsetter å snakke om det samme . 
Selv ikke han ( Basic ) som forteller sine to alternative livshistorier , flyktningens og menneskesmuglerens , snakker om det samme . 
De snakker heller ikke egentlig sammen , de avløser hverandre i å snakke . 
De opptrer alle som om det ikke angår dem hva de øvrige sier , selv om det lett kunne argumenteres for at alt ( eller nær alt ) alle sier angår alle de andre , samt alle oss . 
Fremmedgjort « Festning Europa » er en teaterforestilling med , jeg vil også si om , sammenbrudd i kommunikasjon . 
Oppsetningen bruker teoretisering og fremmedgjort språk . 
Selv en beretning om å være omgitt av døde mennesker på en flåte , å drikke urin og å spise tannkrem , framstår som et konstruert teoretisk konsept , tross vissheten om at det for noen er realitet . 
Stikkordet er flyktningekrisen . 
Kristian Lykkeslett 
Strømskag lar den skildres gjennom mennesker med ulik grad av tilknytning til en øy i Middelhavet . 
Turister , flyktninge-menneskesmugleren , mytologiske skikkelser , akademiske synsere med klovneneser , en fraværende , intervjuet marinbiolog . 
Han kunne ha trukket forbindelseslinjer mellom de ulike , skapt en samtale eller en felles handling mellom dem , men lar dem framstå som uforbundet , ikke-samtalende , ikke-handlende . 
Regissør Uwe Cramer har forsterket handlingslammelsen , og det fremmedgjorte , gjennom valget av et gjenfortellende , oppbrutt teateruttrykk . 
Sammenbrudd 
Så løs er strukturen at også den er nødt til å bryte sammen , og de lar den bryte sammen . 
I dette danner « Festning Europa » et pessimistisk , men ikke virkelighetsfjernt bilde av en samfunnsdebatt bestående av adskilte bobler , der det ikke kommuniseres og ikke finnes interesse for å kommunisere på tvers av perspektiver . 
Kjersti Horn har skapt en « Reisen til julestjernen » for vår tid Reisen til julestemningen . 
TEATER : 
Stakkars triste kongen ( Espen Alknes premierekvelden , i veksling med Nils Golberg Mulvik og Mattis Herman Nyquist ) . 
Han skjelver og gråter og hyler . 
Så lei seg er han , at han ikke en gang klarer å gå oppreist , han må krabbe på gulvet . 
Tjenestefolkene Ole ( Kingsford Siayor , i veksling med Olav Waastad og Hermann Sabado ) , Petrine ( Iselin Shumba , i veksling med Marianne Stormoen ) og narren ( Per Christian Ellefsen , i veksling med Terje Strømdahl ) vet ikke hva de skal gjøre . 
Kongen har nok ikke fått en klem på flere år , før Sonja ( Selome Emnetu , i veksling med Kjersti Tveterås ) helt spontant gir ham en . 
Liv og røre 
Det er seks år siden sist Nationaltheatret satte opp adventsklassikeren - en ny generasjon , i barneteatersammenheng . 
Som de lesere som kjenner « Reisen til julestjernen » nok allerede har forstått : 
Kjersti Horn og hennes lag har helt tydelig lest grundig gjennom stykket på nytt , spurt seg hva hver enkelt scene egentlig betyr , og hvordan de lettest kan formidle denne betydningen til publikum på måter , og i omgangstoner , som vi kan føle oss hjemme med i dag . 
Like tydelig er det at de har villet underholde oss , og samtidig få oss til å tenke oss om . 
Dette har de fått til . 
Årets utgave av « Reisen til julestjernen » er varm og nær , med liv og røre i rikt monn . 
Litt skummelt er det når greven ( Emil Johnsen , i veksling med Jan Gunnar Røise ) og heksen ( Gisken Armand , i veksling med Petronella Barker og Liv Bernhoft Osa ) legger slemme planer , og kanskje burde her vært satt en veiledende nedre aldersgrense rundt seks år , men Sonja har mange som støtter henne , og det er neppe noen i barnepublikum som er tviler på hvem de skal heie på . 
Dialogen har fått en språklig oppussing , og skuespillerne bruker sine egne dialekter . 
Dette er et rike som er større enn postnummer 0010 . 
Variasjonsrikdom Da Sverre Brandt skrev « Reisen til julestjernen » lånte han liberalt fra en lang rekke inspirasjonskilder , tydeligst Barbra Rings « Kongens hjerte » og William Shakespeares « Et vintereventyr » . 
Han la inn eventyrreferanser og velkjente julesanger . 
Kjersti Horn og hennes samarbeidspartnere har utvidet referanserikdommen , og stilvariasjonen , enda litt til . 
Musikalsk har Johan Halvorsens vals- og reinlendertakter fått selskap av rap og pop . 
Orkesteret ledes kyndig av Per Christian Revholt , som også dirigerer publikum i allsang . 
Ballett er blandet med steppdans , street dance og moonwalking . 
Greven er kledd som om han ønsker seg et liv som popstjerne - i en gulldress som vel kunne ha omfavnet David Bowie - og sveisen er « bad ombré » , slik Trump ikke mente det - mørkt innerst og lysbleket ytterst . 
Heksen ligger hattemannen fra « Alice i Eventyrland » , slik Tim Burton så ham , og heksens datter ( Heidi Goldmann , i veksling med Hanne Skille Reitan og Marte Engebrigtsen ) har et kostyme som ikke ville skilt seg ut i en mangategneserie . 
Scenograf og kostymedesigner Katja Ebbel Frederiksen har nok hatt det moro på jobben . 
Det synes også i de fire ulike scenebildene . 
Ett er tradisjonelt , den malte nattehimmelen . 
Tre er mer abstrakte : 
Hoffet er kledd i tekstiler i rødt og purpur , i vinterskogen henger skarpskårne hvite strimler som istapper , og fra julemannens tømmerhytte , med fargepyntede vinduer , kommer dyrefigurer og leketøysskikkelser vrimlende ut , før de danser og gjør sprell for Sonja og oss i publikum . 
Følsomheten gjør det ubestemmelige konkret og gjenkjennelig Hudløst åpen Jon Fosse-tolkning . 
TEATER : 
De er det stoff som brustne drømmer veves av , menneskene i Jon Fosses « Draum om hausten » . 
Følsomme , keitete , men imøtekommende , forsøker de å nærme seg hverandre , å åpne seg . 
Noen ganger feiler de . 
Ordene blir for direkte , eller ikke dekkende nok . 
Reaksjonene blir for harde , eller for utydelige . 
Men de fortsetter å forsøke . 
Ubestemmelig 
Hva skjer egentlig , i « Draum om hausten » ? 
Er det , som tittelen sier , en drøm ? 
En strøm av tanker i en mann alene på en kirkegård , hans ideer om og følelser for mennesker han hører , har hørt eller vil høre sammen med , om liv og død , om kjærlighet og kjærlighets død ? 
Om erotikk og dominans , skyld , savn og lengsler , om sårbarhet og fellesskap ? 
Eller er det en slags essens av et livsløp , satt sammen av samme manns ulike besøk på samme kirkegård , med ujevne mellomrom over år ? 
Begge deler er mulig i Jon Fosses tekst , og begge deler er mulig i Trine Wiggens teateroppsetning . 
« Draum ... » beskriver en serie møter mellom mennesker . 
De kan tolkes konkret , bare med alt som skjer mellom møtene utelatt , men de kan også være fantasier om slikt en kunne ha tenkt , sagt eller gjort , i treff som kanskje og kanskje ikke skjer . 
Wiggen og hennes dramaturger , Ingrid Weme Nilsen og Anders Hasmo , har abstrahert handlingen videre ved å dele rollene som mann og kvinne i to . 
Han spilles av Gard Skagestad og Audun Sandem , hun av Iren Reppen og Sara Khorami . 
Å miste I deler av forestillingen opptrer alle fire parallelt på scenen , som alternative utgaver av samme personer i samme situasjoner . 
Som regel er Skagestad fokuspunktet , den de øvrige forholder seg til . 
Er de andre fantasiversjoner han har av seg selv og av den kvinne han legger sitt håp i , i fortid , nåtid eller framtid ? 
Det virker sannsynlig , men er ikke sikkert . 
Kanskje skal de understreke noe teksten også viser til : 
At mennesker byttes ut , både i de roller de har i andre menneskers liv , og på kloden , gjennom generasjoners gang . 
En ting er sikkert : 
Det handler om å miste . 
Å miste mening , og å miste mennesker . 
Kanskje også om gradvis å miste seg selv , til depresjon eller demens . 
I manns tilfelle : 
Depresjon . 
I hans mors tilfelle : 
Demens . 
Ikke at det heller er sikkert , at mor er dement . 
Kanskje er det i stedet slik at det bilde vi ser av henne , er sønnens bilde av henne som et menneske i utakt . 
Uansett er hun - nyansert uberegnelig spilt av Janny Hoff Brekke - en nøkkelperson også til forståelsen av ham . 
I møtene dem imellom , og mellom henne og de øvrige , ser vi hans opprør og dårlige samvittighet , hans valg og hennes mening om valg han heller burde ha tatt . 
Hun , uimottakelig , blir en ekstra påpekning av de andres mottakelighet . 
Mye moro i bagasjen , pakket med viser og varme Tonen er lun , men observasjonene kan likevel være skarpe . 
SHOW : 
Når Jon Niklas Rønning reiser alene , er han i godt selskap . 
Han er den eneste komikeren på scenen 
- « Jeg reiser alene » er det første showet der han er det - men ensom er han absolutt ikke likevel . 
Han har følge av musikerne Ole Morten Aagenæs ( tangenter og sang ) , Pernille Øiestad ( sang ) , Madeleine Ossum ( fiolin ) og Andreas Haga ( bass ) . 
Dem har han god nytte av underveis . 
Tre fjerdedeler av numrene er musikalske , og den rønningske musikaliteten - i språksans og rytmefølelse - merkes godt også i resten . 
Fellesskap « Jeg reiser alene » er et nært og personlig show der innholdet samtidig er trygt forankret i et felles kulturelt fundament , ett der P1- , P2- og P4-lyttere kan møtes . 
Ja , vi kan godt inkludere NRK- , TV2- , TV3- og TVNorge-seerne i dette også . 
Rønning inntar outsiderrollen og stiller seg på sidelinja , men skråblikket er likevel rettet mot det velkjente , det som mange har et mer eller mindre ( og helst mindre ) gjennomtenkt forhold til - de kulturuttrykk det er fort gjort å ta som en selvfølge . 
Her er harselas med hyllestshow og reality-TV , familiefeiringer , prisutdelingsinflasjon og liksompoesi på Instagram , med en personlig signatur og med vrier og vendinger som gjør dette til noe mer og mer minneverdig enn standardøvelser . 
En og annen Aker Brygge-referanse er her også funnet plass til , i trygg forvissning om hvor Latter-lokalene ligger . 
Om tonen er lun , er blikket skarpt , og observasjonene vittige og smarte . 
Nederlagene er gjenkjennelige , planer og drømmer som det aldri ble noe av har like høy identifikasjonsfaktor , og trøsten - enten den går til den som befinner seg alene på valentinsdagen eller til den som bruker mer av sin tid på pass av egne barn og mindre på andre gleder enn det som var forventet - bærer med seg en velment og oppriktig aksept for de verdier som kom i stedet for dem drømmen hadde i seg . 
Kunst og håndverk 
En Ole Paus-hyllest ( ikke til å forveksle med parodien på hyllestshowet viet Beatles ) er å regne som ektefølt kjærlighetserklæring , en kartlegging av oppskriften på partymusikk anno 2019 er det motsatte , og en kulturell analyse av forskjellene mellom samlivsbrudd-sanger for menn og kvinner treffer blink . 
Alt er utført med stødig showmannshåndverk , velformulert , solid formidlet og framført med sikkerhet og timing . 
Også bakgrunnsgrafikken , signert Joachim Barrum og Arnt Ove Foss , er der lagt omtanke i . 
Jon Niklas Rønning har altså mye moro i bagasjen , og han mestrer både kunsten å pakke det sammen og å pakke det ut . 
Forhandlingskunst som langsomt teater 
Å bringe til bords . 
TEATER : 
I hemmelighet skal de skape fred i Midtøsten . 
Det er en møysommelig prosess , og « Oslo » blir ofte omstendelig i sin skildring av den . 
Gang på gang står forhandlingene i fare for å bryte sammen . 
Gang på gang må partene minnes om hvor viktig det er , at de fortsetter å snakke sammen . 
Gang på gang lar de seg overbevise om det , og samtalene fortsetter . 
Å snakke sammen Undertegnede anmeldte den britiske oppsetningen av stykket for Norsk Shakespearetidsskrift . 
Den gang skrev jeg at « Oslo » er underholdningsteater for mennesker som helst vil tro at de har sett noe dypere enn underholdningsteater . 
Denne vurderingen står ved lag også etter den norske oppsetningen : 
« Oslo » vil gjerne gi inntrykk av å gå grundigere til verks enn forestillingen reelt sett gjør . 
I teaterstykket møtes munnrappe replikker og blødmer , og storpolitiske betraktninger blandes med mer hverdagslige ideer om tillit og å møte mennesker som mennesker . 
Å se menneskeligheten i den som befinner seg på den andre siden , i all sin selvfølgelighet og ikke-selvfølgelighet . 
Forestillingen handler om viktigheten av å snakke sammen , mer enn om samtalene i seg selv . 
Bare et fåtall av scenene finner sted inne i forhandlingsrommet . 
Det er forhandlingene rundt forhandlingene som er det sentrale : 
Hva som trengs for å få partene til bordet , og å holde dem der . 
Hovedattraksjonen ligger i samspillet , spesielt mellom den mildt bestemte Mona , spilt av Kjersti Dalseide , og de mange menn med sterke egoer som omgir henne . 
Alle vil de ha hennes anerkjennelse , hennes godkjenning . 
De kan slite med tilliten til hverandre , men de har alle tiltro til henne . 
Dokumentar-lån « Oslo » er ikke dokumentarisk teater , men det låner virkemidler fra dokumentaren . 
Reelle personer og hendelser brukes som ramme for tenkte situasjoner , og for ideer om forhandling . 
Forklarende sidekommentarer fra Mona Juul ( nevnte Dalseide ) og Terje Rød-Larsen ( Preben Hodneland ) guider tilskueren gjennom de mange leddene i prosessen . 
Gjennom deres engasjement tilføres spenning . 
De føler spenning , ergo må dette være spennende . 
Videobildene i den norske oppsetningen , fra Nikolai Bergstrøm og Raymond Stubberud , er jevnt over nyere enn hendelsene som skildres , noe smarttelefoner i dem er tydelige tegn på . 
Slik gis stadige , forsiktige påminnelser om at selv om forhandlingene førte frem til en avtale , ble ikke freden varig - noe som også blir gjort klart i den oppsummerende sluttscenen . 
Dette står ikke i strid med forestillingens understrekning av hvor viktig det er å fortsette samtalene . 
Tvert imot er det med på å understreke det . 
Det reelle dramaet foregår fortsatt , utenfor forhandlingsrom . 
Kjærlig hilsen 
Portrettintervjuet møter historieleksjonen møter sceneleken . 
TEATER : 
Å se « Kim F » kan lede tankene til det å lese et portrettintervju i en lørdagsavis . 
Ett menneskes livshistorie , vevd inn i to menneskers parhistorie , fortelles lett og kvikt og lekent og fint . 
Bildene er flotte og forseggjorte . 
Samfunnskonteksten forankrer , men i sentrum står mennesket og hennes opplevelse av seg selv . 
Kim og Wenche Mennesket , i « Kim F » , er Kim Friele , spilt av Linn Løvvik . 
Hennes liv skildres gjennom en tidslinje der alle tider finnes i ett , et livsløp fra hun som barn vet at kjæresten hennes må være jente , til hun nå , som gammel og enke , minnes sitt liv med sin Wenche ( Anna Dworak ) . 
Det handler om arbeidet og om parforholdet , om innsats og vilje . 
Det er en kjærlighet som oppleves selvfølgelig , men som også vet at den ikke kan tas som en selvfølge . 
Det handler om gleden og takknemligheten ved å ha funnet sin makker i livet , om fellesskapet de to imellom , om å møte vanskeligheter sammen , og om tid , som det aldri er nok av : 
Temaer som de aller fleste mennesker med oppgaver de bryr seg om og mennesker de bryr seg om vil kjenne seg igjen i . 
Løvvik og Dworak tegner et nært parforhold fylt av samhørighet , dragning , ømhet og lidenskap . 
I flere scener kan det se ut som om tango har gitt inspirasjon til bevegelsene . 
Også når det i scenerommet ligger avstand mellom de to , viser de kroppslig hvor nære Kim og Wenche ( mentalt og fysisk ) er . 
« Kim F » fortelles fartsfylt og effektivt . 
Kroppsbruken sier svært ofte mer enn ordene . 
Det gjelder både for de to hovedpersonene , og for det store galleriet av bipersoner rundt dem . 
Steffen Mulder , Håkon Moe og Kristian Berg Jåtten spiller alle en lang rekke kvinner og menn , kjente og ukjente . 
Veivalg Opprinnelig skulle Toril Solvang skrive manus til « Kim F » . 
Underveis ble hun og regissør Audny Chris Holsen uenige om veivalgene , og samarbeidet ble avsluttet . 
Den tekst som nå spilles er skrevet av Holsen og dramatiker Marius Leknes Snekkevåg . 
Undertegnede har lest begge tekstene , og ser hvor ulike prioriteringene er . 
Snekkevåg og Holsens tekst stiller seg tro til hovedpersonens eget syn på egen person , egne utfordringer og egne valg , med et tydelig ønske om å hedre . 
Både motkrefter og støttespillere er ofte karikerte . 
Disse karikaturene forsterker lettheten og humoren i forestillingen som helhet , og gir samtidig hovedpersonene anledning til å vise ulike sider ved seg selv og ved forholdet . 
Musikkvalgene støtter opp under følelsen av fest . 
( I ett unntak , en særlig kjærlig kjærlighetsscene , skaper musikken høytid . 
) Fest skapes også gjennom lysdesignens fargespill , de friske kostymene , og tempoet . 
Ett ord , i neonbokstaver , er festet til scenedekorasjonen : 
Kjærlighet . 
Og nettopp kjærlighet er ordet « Kim F » , i ett og alt , ser ut til å ville legge vekt på . 
Dette er ikke teater som utfordrer tilskueren eller sin hovedperson , men det er nok heller ikke hensikten : 
« Kim F » er en kjærlighetserklæring til kjærligheten , og en feiring av paret Wenche og Kim som rollemodeller for et langt og nært samliv . 
Mytemakt Nyansert og innsiktsfullt om makt og myter , og om mytens makt TEATER : 
Når Anette ( Line Heie Hallem ) , David ( Kai Remlov ) , Borgny ( Hege Aga Edelsteen ) og Goliat ( Herman Bernhoft ) entrer scenen , er de tynget av menneskestore tøydukker , formet omtrent som seigmenn eller julekaker . 
Disse fire rollefigurene er seg selv , men de bærer også vekten av flere enn seg selv . 
Dette kan få stå som et symbol på hele Katinka Rydin Berges regi av « Goliat » , og for Maria Tryti Vennerøds utforming av teksten . 
« Goliat » er symbolsk ladet teater , et konsentrat av store og sammensatte ideer i en intim ramme . 
Det er allmennmenneskelig innsiktsfullt , og det er tankevekkende både på et nært og på et overbyggende nivå . 
Familien 
De fire er en familie : 
Mor Borgny , hun som er « kjærligheten selv » , men som bare har fortalt en av sine to voksne sønner at hun er gravid , nær fødeklar med sitt tredje barn . 
Storebror Goliat , den fysisk sterke og utstøtte . 
Herman Bernhoft fører seg som en stor og sterk mann i rollen som en enda større og enda sterkere mann , med kroppspositurer som på en og samme tid framhever fysisk styrke og signaliserer at Goliat er redd for å ta plass . 
Lillebror David , puslingen som er morsfavoritten , har til gjengjeld et kroppsspråk som krymper ham , samtidig som det viser hvem han ønsker å innsmigre seg hos og hvem han tar avstand fra . 
Kai Remlov lar stemmebruken signalisere hva , av det David sier , David faktisk tror på , og hva han bare ønsker å tro på . 
Og den ufødte Anette . 
Hun er den utenforstående og dermed ikke forutinntatt . 
Hun er åpen for inntrykk og i stand til å gjøre sine egne vurderinger , som en uhildet idealpublikummer . 
Men også hun er aktivt handlende , for også hun har egenskaper og tar valg som gjør henne til et motstykke til alle de tre øvrige . 
Alle de fire skuespillerne får klart fram både de ytre , åpenbare lagene i sine rollefigurer , og flere lagvise lag under . 
Hardt og mykt 
Det er lett , men også for lettvint , å si at motsetningen i « Goliat » står mellom verdier som tradisjonelt regnes som maskuline og som feminine . 
Hardt og mykt , aktivt og passivt , aggressivt og mottakelig , utadrettet og innadrettet . 
For lettvint , for « Goliat » er mer nyansert enn som så . 
Det viser det myke i det harde og det harde i det myke , det aktive i det passive , og det passive i det aktive . 
Grenseoppgangene mellom omsorg og manipulasjon , aksept og motstand er flytende , og det samme er grensene mellom det som blir uttalt og det som ligger under . 
Dette er teater som formidler både psykologiske innsikter og samfunnsinnsikter . 
Det forstår ulike former for kjærlighet , ulike former for omsorg og ulike former for kommunikasjon , inkludert forbeholdene i den kjærlighet som erklæres som « betingelsesløs » . 
Det forstår mytens makt til å begrense den som myten handler om , og honnørordenes baksider . 
Det forstår dynamikker og samspill og hvor vanskelig det er å løse opp fastlåste mønstre . 
For mange problemstillinger i ett ? 
Jeg opplever det ikke slik . 
Alt henger sammen . 
Billedrikt Maria Tryti Vennerød knytter store ideer sammen i enkle , nære replikker , så tilforlatelig direkte at de , om de blir løsrevet sitert , kan lyde som om alt blir sagt og ingenting ligger usagt igjen . 
Men undertekst er her rikelig av , i lag på lag og i sirkler inni sirkler . 
Ingen av situasjonene trenger å tolkes realistisk eller bokstavelig , heller ikke de der dialogen knyttes direkte til situasjonene ordene blir sagt i . 
Alle samtalene kan også være billedgjøringer av videre problemstillinger . 
Familiescenene spilles ut under forklarende overskrifter , og de forbindes med poetiske innstikk . 
Trådene går til det bibelske , og da ikke bare historien om David og Goliat , men også til Kain og Abel , og den dobbelthet av « lam og løve » som hører til beskrivelser av Jesus . 
Humoristisk snert , musikalske forstørrelser og fysiske kontrastscener , som i sekvensen der Anette blir født , gjør det dessuten svært underholdende . 
Småfrekk nesevitsing møter romantisk drømmeri 
Enn at det kunne bli teater verd å se TEATER : 
Fektekunst . 
Versemål . 
Balkongkurtise . 
Ridderlighet . 
Om dette lyder gammeldags , er det fordi det er det . 
Ja , allerede da « Cyrano de Bergerac » ble skrevet for 121 år siden bar det med seg en eim av nostalgi , i form og innhold . 
Dette er teater med store ord , stor bevegelse og enda større idealer . 
Ære. Trofasthet . 
Tapperhet . 
Oppofring . 
Kjetil Bang-Hansen og hans regiment klarer likevel å gjøre det til en overrumplende engasjerende teaterkveld - bittersøt og underholdende , drømmende og ettertenksom . 
Kjærlighetstriangel 
En av årsakene til at det når ut heter Bjarte Hjelmeland . 
Han gir Cyrano en barnaktig vinnende spontanitet , energisk elskelig og rørende raus . 
I likhet med sine ensemblekolleger framfører han teksten , gjendiktede aleksandriner , med musikalsk flyt og en tydelig diksjon som lar så vel poesi som mening tre fram . 
Olav Torbjørn Skares gjendiktning er muntlig-musikalsk rytmisk . 
Kristian Støvind har skapt koreografi som lar kroppene formidle følelser med matchende musikalitet . 
En annen årsak ligger i den generøsitet selve stykket er bygd på . 
Christian ( Støvind ) elsker Roxane ( Andrea Bræin Hovig ) . 
Roxane elsker Christian . 
Cyrano ( Hjelmeland ) elsker også Roxane , og etter hvert , med broderlig lojalitet , utvikles dessuten hans kjærlighet til Christian og Christians til ham . 
Cyrano vil gjerne vinne Roxane , Christian vil gjerne beholde Roxane , men viktigere for begge er det at hun er lykkelig . 
Kjærlighet uten forbehold ? 
Nei , det kan vi ikke si , skjønt Cyrano selv påstår så . 
Uforbeholden er ikke den kjærlighet som i frykt for avvisning ikke tør erklære seg . 
I dette ligger melankolien , de gladtriste ubrukte mulighetene , og med det også den usagte husk-å-leve-oppfordringen . 
Tradisjonslek Nesen Hjelmeland er utstyrt med har likhetstrekk med en mannlig kroppsdel som sitter et godt stykke nedenfor nesen . 
At dette skaftet vekker hø-hø-humor , men også nærtagenhet , er til å forstå . 
At han så til de grader lar det stå i veien for sine håp er det tankevekkende paradokset , i en ellers så handlekraftig skikkelse . 
Øyvind Wangensteens lysdesign tar månefargene opp i seg . 
På bakveggen henger en sølvskimrende fullmåne , tidvis liten og langt borte , tidvis stor og nær . 
Den er alltid full , symbolsk full , stemningsfull . 
Denne oppsetningen har et lekent bevisst forhold til gamle og velbrukte symboler og bruker dem med appetitt . 
Skare har til og med tillatt « hjerte » å rime på « smerte » , og når tilskuerne går til pause , er det etter et foreløpig høydepunkt der Andrea Bræin Hovig har sunget en dempet , gripende versjon av Jacques Brels « Ne me quitte pas » . 
Det betyr « Ikke gå fra meg » , og skulle det være noen i publikum som ikke vet det fra før , vil de nok uansett merke det i hennes stemmebruk . 
Intenst Bergljot står alene . 
Kjersti Elvik er enestående . 
TEATER : 
Det er vondt , og nettopp derfor gjør det godt . 
Bergljot er alene . 
Det eneste mennesket i det store , tomme rommet , ensom i sin opplevelse av sitt liv og sin fortid . 
De andre vises på video . 
For selvfølgelig , og det er nettopp problemet , er ikke Bergljot - gitt mangfoldig intenst temperamentsfullt nærværende liv av Kjersti Elvik - alene om å definere Bergljots liv og Bergljots fortid . 
De andre har formet henne , hennes liv og måtene hun oppfatter livet på . 
De andre fortsetter å forme henne , hennes tanker , minner , hennes forhold til seg selv og til andre mennesker , mens hun fortsetter å kjempe imot dem . 
« Arv og miljø » er en kamp om definisjonsmakten . 
På teaterscenen ser vi hva den koster henne og generasjonene som kommer etter henne . 
Ståsted « Arv og miljø » tar Bergljots ståsted . 
Alle andre blir sett gjennom henne , hennes versjoner av dem . 
Kjersti 
Elvik er det eneste mennesket i menneskelig størrelse på en nær tom hovedscene . 
Alle hun forholder seg til er i et annet rom , til å se bare gjennom videobilder , todimensjonale bilder , som er forstørret til enorm , overmenneskelig størrelse . 
Det gjelder enten de er støttespillere - sterkest representert gjennom Ameli Isungset Agbota , som spiller den rasende lojale datteren - eller motkrefter - som den emosjonelt manipulerende moren ( Wenche Kvamme ) , og den pågående unnvikende søsteren ( Agnete Haaland ) . 
Filmgrepet blir en synliggjøring av det er Bergljots versjon av sannheten vi hører , et filter mellom henne og de andre . 
Bergljot er tredimensjonal , det eneste levende mennesket i rommet . 
De andre er overflater , høyt oppe og langt borte . 
Hun kan ikke nå dem og de kan ikke nå henne . 
Avstanden mellom scene og skjerm er uoverstigelig - en symbolsk fremstilling av at også avstanden mellom hennes forståelser og deres er uoverstigelig . 
Stor og liten Kjersti Elvik gjør en på alle mulige måter stor innsats , der hun manøvrerer gjennom Bergljots stormfylt sammensatte følelser . 
Gjennom henne vises det hvordan Bergljot dras mellom krefter som skam , skyldfølelse , fortvilelse , sinne , forvirring , lettelse , tvil , tap , sorg , behov for å gi omsorg og behov for å få omsorg , bitterhet , bebreidelser , vitetrang . 
Raseriet , som gir henne retning og får henne til å handle , er den eneste følelsen som kan fylle henne helt , fortrenge resten . 
Men når raseriet gir seg , overtar igjen alt det andre . 
Fysisk blir Elvik liten , der hun er satt opp mot mennesker som , om aldri så fragmenterte , er så mye større enn henne på videoskjermene . 
Dette er et maktbilde . 
I Bergljots følelser er det så stor den er , makten hennes familie har over henne . 
Og samtidig ser vi , vi som sitter i salen , at hun også har makt over dem . 
Det er hennes definisjoner av dem vi ser dem som . 
Kollektivets kunst Scene-skjerm-motsetningen understreker umuligheten i kommunikasjonen mellom Bergljot og Bergljots familie . 
Men det understreker også nødvendigheten av kommunikasjon teaterkunstnerne imellom . 
I informasjonen fra DNS er Kjersti Horn kreditert for regi og Mads Sjøgård Pettersen for videoregi . 
Sven Haraldsson har fått æren for videokonsept , Anne E. Bergendahl for videoprogrammering og Einar Bjarkø for videoteknikk . 
Det er naturlig å tenke at også lyddesigner Erik Hedin - som også har bidratt med spesialkomponerte , subtilt stemningsskiftende lydeffekter i det rom Bergljot er alene i , lysdesigner Arne Kambestad , Horns meddramatiker Kristian Lykkeslet Strømskag og dramaturg Åste Marie Bjerke - pluss selvfølgelig skuespillerne og lyd- og lysteknikere - har satt preg på den plass videoen har og den måten den framstår . 
Med denne tanken blir det samme grepet som synliggjør Bergljots ensomhet i fortellingen en synliggjøring av det kollektive i teaterkunsten . 
Fy farao , for en fin forestilling ! 
Hypersuper TEATER : 
Livet til Per Viggo Fangen , ni og et halvt år , er en kaospyramide . 
Det er kaos inni Per Viggo , og det er kaos utenfor Per Viggo . 
I teaterforestillingen « HyPer i Egypt » er det orden i kaos : 
Fart og form , liv og leven , og massevis av gode ideer for hvordan historien kan fortelles slik at den blir veldig mye mer enn fortelling . 
Med tempo og klokskap viser Petter Næss og hans lag hvor viktig det er , at et barn som har det vanskelig finner voksne de kan stole på , hvor viktig det er å snakke også med barn som ikke klarer å stå stille , og hvor viktig det er at både barn og voksne får rom til å være som de er . 
HyPer Per Viggo - spilt av Ola G. Furuseth - og rektor Grå - spilt av Per Schaanning - er usannsynlige venner . 
Per Viggo er hyperaktiv , så hyperaktiv at de andre ungene på skolen kaller ham for HyPer . 
Maur i underbuksa , sier han , men han har mer å streve med enn maur . 
Han har en far som er død , ei søster ( Trini Lund ) som ikke snakker og ei mor ( Sara Khorami ) som er noe nær utslitt . 
Han har en stefar han ikke liker og som heller ikke liker ham ( Petter Winther ) , og han har ingen venner på sin egen alder . 
Tablettene som de voksne vil at han skal ta ( Rita Linn , kaller ham dem ) blir han zombie av , og tar han dem ikke kan han bli helt vill og gjøre slike ting som han egentlig vet ikke er særlig smarte . 
Og rektor Grå , vel , han er rektor . 
En 66 år gammel rektor med Pink Floyd-t-skjorte og hjerteproblemer . 
De to blir venner på den måten barn ofte blir venner : 
De oppdager at de liker de samme tingene . 
Egyptisk mytologi og historie , nærmere bestemt . 
Og pyramider . 
Rektor Grå kan dessuten være både ivrig og tankefull selv , også . 
Og derifra begynner historien for alvor . 
Thor Soltvedt har selv gjort sine egne indre-tankestrøm-bøker ( med start i boka « Tretti linjer hver dag » , tyngdepunkt i « HyPer i Egypt » og fortsettelse i « HyPer i gravkammeret » ) om til teatermanus , og ordene er kloke og velvalgte , men det er formen rundt dem som virkelig gjør « HyPer i Egypt » til den intelligente energibomben den er . 
Voksne skuespillere har barnekroppsspråk med personlige særpreg inne , gjenkjennelig nok til at selv de mest uforstående av de voksne vil skjønne hva som er saken og spisset nok til at selv de hypreste blant barnepublikum har mulighet til å tenke « han der ( og hun der også ) er mer urolig enn meg » ( og i ett tilfelle også « oi , så trist hun var , da » ) . 
Bevegelsene virker , i alle tilfeller , som riktige valg for rollefigurene . 
Per Viggo , eller altså Ola G. Furuseth , snakker dessuten fort og ivrig , men med så tydelig uttale likevel at det ikke er vanskelig å få med seg hva han sier . 
I bevegelse Omgivelsene er like bevegelige som kroppen til Per Viggo . 
Gjermund Andresen har brukt byggeblokker som ser ut som pyramidestein , men som er hule og kan snus , vris og vendes i stadig nye former , til stadig nye steder . 
På dem vises videobilder skapt av Torbjørn Ljunggren , lyssatt av Martin Myrvold - kjøkkenskap , hieroglyfer , utsikt fra t-banen , plakaten på soverommet til Per Viggo og søster Gro , og mer til . 
Dette er også med på å la handlingen gå så fort framover som den gjør . 
Og samtidig er det tid til å la tankene modne og å bli skikkelig kjent med både barn og voksne underveis . 
Bortsett fra Furuseth og Schaanning spiller alle skuespillerne flere roller hver , og alle rollene er både morsomme og tydelige som personer . 
Selv bittesmå opptredener viser skikkelser med egen personlighet . 
Teatret har satt veiledende nedre aldersgrense åtte år . 
Det skjer triste ting i forestillingen , her er en god del som kan vekke til live filosofiske spørsmål , og det kan være lurt å vite at en har tid til å snakke om den etter at den er sett . 
Så framt en har det , tror undertegnede at også noe yngre og eldre barn vil kunne ha godt utbytte av denne . 
Det gjelder voksne , med og uten nærkontakt med aktive barn , også . 
Panorama Arne Nøst gjør Knut Hamsuns ordbilder til sin egen billedpoesi . 
TEATER : 
Han er en upålitelig forteller , Thomas Glahn ( Anders Dale ) . 
Han var nok alltid upålitelig , men i tilbakeblikket - og « Pan » er et tilbakeblikk , et subjektivt , fordreid tilbakeblikk - er han det i aller høyeste grad . 
Han pines fortsatt av hendelsene fra sin tid i nord , denne løytnanten . 
Da han forelsket seg i en kvinne , Edvarda ( Ragnhild Mønness ) , og ble elsket av en annen , Eva ( Helga Guren ) . 
« Pan » er en historie om dette umulige trekantdramaet - eller femkantdramaet , siden Eva er gift med smeden og også i et bare halvveis villig forhold til Edvardas far , kjøpmann Mack - her spilt av Espen Hana . 
Speil Skal vi tro Glahn , og det skal vi altså i utgangspunktet ikke , speiles han og Edvarda i hverandre , motstykker med de samme egenskapene . 
De er ustadige , lunefulle , stolte og skinnsyke , og kjærlighetshistorien mellom dem utspiller seg i rykk og napp , i en syklus av tilnærmelser og avvisninger , varme og kulde , utskjemming og skam . 
De vil begge ha den andres udelte oppmerksomhet og beundring , men de snakker knapt sammen , de feiltolker hverandre , og den ordløse kommunikasjonen dem imellom bryter også stadig sammen . 
Eva , på sin side , har fellestrekk med Glahns hund Æsop , og han behandler henne med omtrent samme holdning som han har til hunden . 
Rogaland Teaters « Pan » kommuniserer , i ord og i ordløshet . 
Ordene er skjønnsomt utvalgt fra Hamsun-romanen . 
Dramatiseringen tilhører Yngve Sundvor , og ble første gang brukt i en samarbeidsproduksjon av Hålogaland Teater og Riksteatret i 2008 - en oppsetning Arne Nøst var scenograf for . 
Teaterteksten er nå bearbeidet av Nøst og dramaturg Carl Jørn Johansen for rogalandsoppsetningen . 
Denne gang er Nøst også regissør og komponist . 
Lydeffektene - forstørrede bakgrunnslyder som regndråper , løvsus og klokketikking - bygger opp under lys- og videobilder som også er forstørret . 
De er nærbilder av naturdetaljer fra hav , himmel , skog , sol , måne , skygger landskaper uten landemerker . 
Slik møtes ordpoesi og billedpoesi , i minner om et Sirilund som både er der og da i nord , og her og nå i scenerommet , og dermed er det også alle steder . 
Presist Videolerretet , plassert som en bakvegg , krympes og utvides , i høyden og bredden . 
Det løftes og senkes , flyttes sidelengs , det avrundes og gjøres til oval , det rettes ut igjen og blir atter firkant . 
Bildene som spiller over det rommer motsetninger mellom ro og uro . 
På scenen står også en utfoldbar konstruksjon som underveis står for konkrete steder som skog og berg , og samtidig mer abstrakte nivåer , som sosiale sirkler . 
Personskildringene oppleves som presise , balansert mellom psykologisk innsikt og humoristisk overdrivelse . 
Anders Dales Glahn framstår som en dypt deprimert mann på det virkelighetsplan der han forteller fra , mens han virker vekselvis manisk og depressiv på det plan han forteller om . 
« Jeg har moret meg » , sier han , på nåtidsplanet . 
« Glede , alltid med glede » , sier han på fortidsplanet . 
Begge deler sier han med sorg i stemmen og fortvilelse i blikket . 
Kjære vene 
Hun er så oppslukt at hun blir teit . 
Og det er elskelig pinlig gøy . 
TEATER : 
Ester ( Ingvild Holthe Bygdnes ) er forelsket . 
Nei , Ester er besatt . 
Allerede før hun har møtt Hugo ( Anders Mordal ) er hun besatt , og når de møtes blir det bare verre . 
« Rettsstridig forføyning » er pinefullt pinlig og befriende latterlig . 
Det er karikert og outrert , og det er svært menneskelig gjenkjennelig . 
Blant venner Lena Anderssons roman er fortalt i tredjeperson , men følger tett på Esters perspektiv . 
I teaterversjonen er fortellervinkelen delt . 
Her er venninnene ( Anne Guri Tvedt og Henriette Faye-Schjøll ) det filter publikum ser fortellingen gjennom . 
De , som står utenfor og som ser alt langt klarere enn det Ester er villig til å gjøre . 
De henvender seg direkte til salen ( slik også Ester og Hugo gjør ) , de gjenforteller og de forsøker å endre historiens gang , de stopper handlingen , forlanger gjentakelser , og prøver å skynde på konklusjonene hun før eller senere er nødt til å komme fram til . 
De morer seg og de gremmes . 
De går inn i rollene som de mindre sentrale bipersonene : 
Hugos kolleger og venner , en redaktør på en fest , Esters opprinnelige samboer , en servitør , publikum på foredrag , parisere - men som alt dette er de fortsatt også hennes venner , hennes medfortellere og allierte , de som vil henne godt og som vet hva som vil være til beste for henne . 
De er alltid til stede , som betraktere , rådgivere og fortolkere : 
Tilskuernes og samtidig regissørens stedfortredere på scenen . 
Om Ester var blitt spilt av en svakere skuespiller , kunne dette grepet ha gitt oppsetningen et preg av bedrevitende , stakkarsliggjørende skadefryd , en « se så dum hun er , og så mye mer vi skjønner » -ramme . 
Men Ester spilles ikke av en svakere skuespiller . 
Ingvild Holthe Bygdnes gir henne en rakrygget verdighet selv når hun er på sitt latterligste og gjør det lett å føle en slags ømhet for henne . 
Intellektuelt og kroppslig balanserer hun det selvhøytidelige og det selvironiske , staheten og det selvoverkjørende , innsikten og mangelen på innsikt . 
Ester er keitete . 
Ingvild Holthe Bygdnes er presis . 
I rollefigurens hurtig ustoppelige taleflom vet hun akkurat hvilke setninger hun skal vektlegge og hvilke ansiktsuttrykk og kroppsbevegelser hun skal sette dem opp mot , for at publikum skal le . 
Mot bedre vitende 
I bok og i teater styrkes humoren av at Ester selv er en bedreviter , et menneske som burde evne å trekke sine egne konklusjoner , og å ta konsekvensen av dem . 
Men Ester både overtenker og over-ønsketenker . 
Tross alle analyser går hun glipp av poenget : 
Han er ikke interessert . 
I alle fall ikke SÅ interessert . 
Han er smigret over hennes interesse , men for ham kunne hun ha vært noe nær hvem som helst , og i lange strekk behandler han henne som en hvem som helst . 
Skjønt , en skal ikke si at ikke Ester vet . 
Det er bare det at hun fortsetter å håpe , til tross for alt hun vet . 
Hun vil så veldig , og hun trenger seg så voldsomt på . 
All avvisning til tross fortsetter hun å håpe , og å vente . 
Hun gir seg ikke . 
Slik blir hun en nåtidig Solveig , en Solveig som er langt mer sammensatt og dermed langt mer interessant enn sin Peer . 
Hugo er en biperson . 
Ikke for Ester , men for publikum . 
Hun skaper ham i sitt bilde . 
Hun ser ham ikke slik han er , men slik hun vil han skal være . 
Hun lader hans svada og hans banaliteter med dyp og inderlig mening . 
Selv hans minste og minst gjennomtenkte gester tillegger hun enorm betydning . 
Anders Mordal makter å kombinere antydninger om noe dypt med åpenbaringer av noe grunt i sin Hugo , en mann som er vant til beundring , men som også søker den bekreftelse han får i beundringen . 
Åse Hegrenes " ' " rom er nær tomt . 
Et Jackson Pollock-lignende bakgrunnsbilde , som lyssettes i ulike fargetoner , i lysdesign av Martin Flack . 
En enslig stol . 
Noen få , enkle rekvisitter . 
Denne tomheten blir til en åpenhet som lar skuespillerne bevege seg raskt mellom steder og situasjoner , i et fartsfylt , direkte og fleksibelt uttrykk som er langt mer teatralt enn litterært . 
Glade jul , magiske jul 
I « Snøfall » finnes mystikk , magi og menneskelig samhold . 
TEATER : 
Hva er en familie ? 
Det er , i bunn og grunn , spørsmålet i « Snøfall » . 
De som har sett tv-serien vil kjenne svaret . 
De som ikke har sett tv-serien , kan finne det i teateroppsetningen Oslo Nye Teater nå viser på Hovedscenen . 
I flere etasjer på Hovedscenen , faktisk , for i denne forestillingen tas teaterheisen i bruk , og det blir plass til to fullt utviklede og veldig forskjellige verdener - Snøfall og VU , eller Verden Utenfor . 
I begge disse verdenene finnes flere forskjellige steder som publikum får kikke inn i : 
Et klasserom , et uterom og en leilighet . 
Et nisseverksted , et torg , en hemmelig hage og et skummelt , mystisk mørke . 
Scenograf Gjermund Andresen har gjort en stor jobb med å skape magiske rom som også fungerer praktisk . 
Teknisk fascinerte barn og voksne kan stadig finne detaljer som gir dem lyst til å spørre « men hvordan fikk de til det der ? » . 
Å høre sammen 
I Snøfall bor Julius ( Trond Høvik ) , en mann de fleste av oss har hørt om som julenissen . 
I VU , som ligner på den verdenen publikum bor i , bare gråere i fargene , bor Selma ( Emilie Mordal ) og Ruth ( Helle Haugen ) . 
Ruth er striks og streng , men full av undertrykt ømhet hun ikke helt vet hva hun skal gjøre med . 
Hun er ingen ekspert verken på hunder eller barn , og Selma er et barn som har en hund - en levende hund , også på teaterscenen . 
Selma vet at mammaen og pappaen hennes døde da hun var liten , men hun drømmer likevel om en familie , om et hjem , og om noen som er glad i og hører sammen med akkurat henne . 
Den største faren når tjuefire episoder barne-tv skal bli til én teaterforestilling er å overfylle . 
« Snøfall » er innholdsrik , men ikke overfylt . 
Hovedhistorien er klar , ren og ryddig , mens underfortellingene er med på å understreke hovedbudskapet og de sentrale personlighetene . 
Samtidig får både barn og voksne som liker å leke referanseleken gode sjanser til det . 
Her er spor av « Harry Potter » , « Mio , min Mio » , « Narnia » - bøkene , Bond-filmene ( IQ ) , « Ringenes herre » og « Good morning , Vietnam » , for å nevne noe . 
« Snøfall » -universet er likevel absolutt sitt eget . 
Samkjørt lag Typene er tydelig tegnet , og gitt lekent liv . 
Regissør og skuespillere har funnet ut når det blir morsomst om skuespillerne overdriver , og når det gjør mest inntrykk om de opptrer helt , helt dempet . 
Slik gis både energi og undring plass . 
Manus for scenen er skrevet av søstrene Hanne og Hilde Hagerup . 
De skrev også tv-serien , da med faren Klaus og med Synne Teksum , som har regissert både tv- og teaterversjon . 
Henrik Skram er også komponist for begge , og også han har gjort tilpasninger for at lydbildet skal passe scenen . 
Skuespillerne synger der og da , mens instrumentalmusikken og andre lydeffekter er mindre levende , i det at de er forhåndsinnspilte . 
En humoristisk påpekning av dette får publikum allerede i en av de første scenene , når Ruth slår av radioen , og lydeffektene forsvinner med det samme . 
Dødsgøy 
Hun skal dø . 
Hun har ikke levd nok . 
Det er komisk . 
TEATER : 
Det skjer ikke ofte at en og samme teaterforestilling får denne kritiker til både å le høyt og å gråte stille , begge deler mer enn en gang , og en gang til og med samtidig . 
Det gjør jeg når jeg ser « l.i.f.e.g.o.e.s.o.n » , og det gjør jeg enda jeg har lest teksten på forhånd og vet hva som kommer . 
Jeg lo høyt da også , så høyt og så ofte at jeg måtte flytte meg fra stillevognen på toget . 
Gråten kom som en overraskelse under visning , framkalt av ordløse øyeblikk der Heidi Gjermundsen Broch lar kropp , ansikt og bevegelse fortelle hvordan Brille har det . 
Kroppen hennes vet det , selv om Brille selv ikke er vant til å spørre seg hvordan Brille har det . 
« Det går bra » , sier hun , men det går ikke bra . 
Brille har ikke hatt det bra på lenge , og nå skal Brille dø . 
Det er , tro det eller ei , hylende moro . 
Vittige vendinger 
Hva som utløser gråt og hva som utløser latter er selvsagt subjektivt , og jeg kan ikke love at lesere som ser « l.i.f.e.g.o.e.s.o.n » ( heretter kalt « Life » ) vil gjøre noen av delene . 
Men dette stykket , som er skuespiller Rolf Kristian Larsens dramatikerdebut , burde kunne nå bredt , i spøk og i alvor . 
Komedien gjør svært bevisste vendinger mellom det allmenne , nesten banalt hverdagslige , det absurde , det saftige og det uventede , det livsfilosofisk eksistensielle og det satiriske , det brutale og det ømme . 
Regien er ved Frank Kjosås , en nokså ny rolle for en uttrykksfull skuespiller med upåklagelig timing . 
Han lar ensemblet vise uttrykksfullhet og upåklagelig timing . 
I en tidlig scene , når Brille er hos legen ( Frode Winther , som også spiller hennes mann ) , en scene som kan leses med galgenhumor , kan det virke som om skuespillere og regissør ikke helt har bestemt om de , nå , er ute etter systemskepsis eller latter . 
Men kanskje er det heller slik at tilskuerne ikke ennå vet om de skal leve seg inn eller le . 
Så gir Broch fra seg en oppsummerende replikk som tillater også dem som har vært usikre på hva de egentlig ser å slippe ut latteren , og slik strammer « Life » taket , og dette taket holder forestillingen på , til den er over , og for mange tilskuere sikkert en god stund til . 
Rollebytter 
Med unntak av Broch har alle skuespillerne flere roller . 
Frode Winther er nevnt . 
Joachim Rafaelsen er datterens kjæreste og en sosialt intelligent bartender , Ingeborg Sundrehagen Raustøl datter og nattklubbsangerinne ( som siste skaper også hun , for meg , et tåreøyeblikk ) , og Peiman Azizpour er kollega og klienter i byråkratiet . 
Klienter og saksbehandlere er også Rafaelsen , Raustøl og Winther . 
Alle har scener der de skinner . 
Det er kjapt og effektivt - hele forestillingen tar bare en times tid - scenografi er nesten fraværende ( fem dører , noen musikkinstrumenter , noen krakker ) , tid og sted og overganger etableres i spillet , mens Sandra Kolstad har komponert musikk og lydeffekter som får det til å virke som mer påkostet teater enn det strengt tatt er . 
Frihetstrang i ulvetider 
Flytt deg , « Hakkebakkeskogen » . 
En ny generasjon vil fram . 
TEATER : 
Der er en ulv i skogen ( Herbert Nordrum premierekvelden , han veksler med Øystein Røger ) . 
Geita ( Hanne Skille Reitan , i veksling med Mariann Hole ) er ikke så lett å skremme og ikke så lett å imponere , men hun synes livet er i tammeste laget , og kan godt tenke seg et aldri så lite eventyr med et villdyr - sånn for en gangs skyld . 
Ulven klør henne mer enn gjerne der det trengs , skjønt han synes ikke en gang er nok . 
Problemet er bare at geita har tre killinger hun ikke har sagt noe om ... 
Og dermed følger komplikasjonene , mange komplikasjoner , av spenningstypen , romansetypen og forhold-mellom-foreldre-og-barn-typen . 
En og annen samfunnskomplikasjon er her og . 
Nye Hakkebakke 
Dyrefabelen har lange tradisjoner , også i norsk teater . 
« Ulven » har potensial til å bli vår tids « Hakkebakkeskogen » , en fortelling med en klar hovedlinje og mange morsomme enkeltepisoder . 
Som dyrefabler flest har den også moral , i dette tilfellet mer enn en moral , og noen av budskapene er så absolutt tidsriktige : 
Pass på så ingen får vite passordet ditt . 
Hør på mora di , men gjør det med en viss kritisk sans . 
Det er også farlig å være for lydig . 
Følger du dine dyriske instinkter kan det få følger . 
Selv sladrehøner er det mulig å få fram solidariteten i , om bare appellen holder den rette tonen . 
Og du vet aldri hvem som kan tenkes å bli veganer . 
I tillegg til « Hakkebakkeskogen » , låner « Ulven » også fra annen barnekultur , blant annet eventyr som « Rødhette » og barnesanger som « Bæ , bæ lille lam » . 
Der er dessuten en hel del voksenhumor og en hel del voksenreferanser i forestillingen . 
Voksenhumoren er slik at ungene , i alle fall langt på vei , henger med og forstår moroa , mens referansene , musikalsk , tekstlig og visuelt ( til « Peer Gynt » og « Et dukkehjem » , til « Grease » , til « Saturday Night Fever » , til Kurt Weill , til Debbie Harry , til norsk bunadskultur og mye mer ) er så godt innbakt i selve fortellingen at en godt kan kose seg like godt selv om en ikke tar dem - og det siste gjelder både for salens barn og for salens voksne . 
Sterkest er inspirasjonen uansett fra Brødrene Grimm-eventyret og fra musikalfilmen som på norsk er kjent som « Med Grimm og Gru » , skjønt « Ulven » etter hvert har fjernet seg stadig lengre vekk fra filmen og inn i noe eget . 
Versjon 3.0 Tyra Tønnessens musikal kommer nå i sin tredje versjon . 
Først ute var « Rock " ' " n roll wolf » på Trøndelag Teater våren 2011 , fulgt av « Rockeulven » på Nationaltheatret samme høst . 
( Den Nationale Scenes « Ulverock » , fra 2012 , var en annen dramatisering av samme musikalfilm , som Tønnessen , Flaten og Olsen ikke var involvert i . ) 
Grunnfortellingen og strukturen den fortelles i har vært den samme hele veien , men med nye forbedringer i enkeltscenene og med nye blikkfang . 
I sum har utviklingen fra 2011 til 2018 vært temmelig stor . 
2018-utgaven framstår som raskere og strammere ( to timer og tretti minutters lengde til tross ) , mer leken og mer tidsmessig . 
Til årets versjon er der skrevet originalmusikk , skjønt så veldig original er den ikke . 
Alle melodiene , kreditert Åsmund Flaten som komponist , bærer likhetstrekk med minst en og ofte flere andre kjente sanger . 
« Mamma er her » , som var filmens mest minneverdige låt ( « som Mom is home » ) er så lik filmsangen at undertegnede underveis undres hvor mye i den som er nytt ( er det bare arrangementet , og kanskje er der også gjort utskiftninger fra femte til åttende linje i verset ? ) , og om originalkomponisten og -tekstforfatteren har gitt sitt samtykke til bruken - men Flaten er den eneste som i infomaterialet fra Nationaltheatret er kreditert som komponist . 
Notene har jeg ikke lest , og jeg har heller ikke finlyttet sang-mot-sang , men resten av melodiene lyder for meg ikke som kopier , men som hyllester og forbindelseslinjer , og det slett ikke bare til « Med Grimm og Gru » , men også til teatermusikk for øvrig . 
Dagny Drage Kleivas kostymer er forseggjorte , og hennes scenografi leder tankene til en pop-up-eventyrbok i møte med Theodor Kittelsens fantasivekkende eventyrmalerier . 
Så mange slags takk 
Når internett-memet møter kunstteatret . 
TEATER : 
Hva er tanken ? 
Er « Tusen takk teater » kunstteater , eller er det satire over kunstteatret ? 
Undertegnede vil helst si det siste , men ser langt fra bort fra at mange av tilskuerne også kan oppfatte det som det første . 
Det vi ser ligner kunstteater . 
Det vi hører er temmelig mye mer parodisk . 
Liksominnsikter 
Temaskiftene er mange og uforutsigbare , og kanskje kan en si at dette er en forestilling som søker å vekke motforestillinger . 
I den grad « Tusen takk teater » har ett felles overbyggende tema , er det nemlig « liksominnsikt som viser seg å være tulleinnsikt » . 
Forestillingen er ikke oppbygd som en fortelling , og skuespillerne opptrer ikke som definerte personligheter . 
De er i stedet talerør for en ansamling tanker , følelser , innfall og ideer , som alle sammen er fjas forkledd som perspektiv . 
Slik blir dette en samling karikaturer på lettvint tenkning , med kunstnerisk ambisjonssvada , reklamenonsens og anmelderklisjeer inkludert . 
Strukturen kan minne om å åpne et høyt antall tilfeldige vinduer på internett , og så ukritisk følge alle lenker fra dem . 
I teksten møtes tekstformer som stuntpoesi , selvhjelpslitteratur , ukebladenes livsstilsråd , julebrevet , egenoppfunnede visdomsord eller aforismer , motivasjonsforedraget , hverdagsanekdoter , tordentale og takketale , omtaler for frokostseminarer , substansløse sangtekster , politiske banaliteter og tilhørende sprøyt , her kunne vært nevnt mer . 
Punktlister , med mangel på intern sammenheng , og helst også uten noen form for tilforlatelig prioritering , er et flere ganger brukt virkemiddel . 
( En : 
De åpner helst noenlunde nær noe som kan virke rasjonelt , men de sporer av etter hvert . 
To : 
De inneholder påstander en kan kjenne igjen fra andre sammenhenger , men de er tatt ut av kontekst , og begrunnelsene for dem er i beste fall tvilsomme . 
Tre : 
De inneholder gjerne også en flåseprovokasjon eller flere . 
Fire : 
Hvert punkt i hver liste er langt lengre enn innholdet i denne parentesen skulle tilsi . 
Fem : 
Ord som « en » , « to » , « tre » , « fire » , og « sitat slutt » blir uttalt . 
) Også scenisk er « Tusen takk teater » en sammensetning av stilgrep og sjangerelementer . 
Blant dem er stumfilm , salongteater , samtidsdans der mennesker framstiller dyr , klassisk konsert , 1980-tallsmusikkvideo , kampsport ( med flamencovifter som våpen ) , skriftgrafikk . 
Katrin Bombes scenografi og kostymer går i nyanser av svart , her er rokokkomøbler , viktorianske kjoler ( også på de mannlige skuespillerne ) , en enkel likkiste , samt hodeplagg som kan se ut som nylonparykker og medisinske hetter , men som også kan brukes som ninjakamuflasje . 
Lysdesignen - tilhørende Torkel Skjærven - er ofte en mørkedesign . 
Lekent , lunt og hjertelig Møt Posør Posørson jr. , nå også med hjerte . 
MUSIKAL : 
« Ælt i væla , det har je » , skryter Bør Børson jr på innlandsturné . 
Alt i verden skal en ikke påstå at Teater Innlandets « Bør Børson jr. » har , men en uvanlig underholdende versjon , det er dette . 
Lars Erik Holter har klart å kombinere det naive og det vitende , det uskyldig lette og det bevisst teatralske . 
1959 Tom Styve bytter etter litt ut jeans , bukseseler , skogssko og butikkforkle , og tar på seg en dress som er gulere enn en amerikansk hentesveis . 
Det ville naturligvis ha vært fryktelig enkelt å koble skrythalsen 
Bør til en viss storkjeftet posør som er innehaver av en slik hentesveis . 
Handlingen er jo denne gang lagt til den tid det vises til , når det snakkes om å bli stort og flott igjen , den tid der den amerikanske drømmen også var en europeisk drøm om Amerika . 
1959 , uskyldens , optimismens og dobbeltmoralens tiår . 
Amerika-drømmen synes i Christine Lohres scenografi og i Jonas Digeruds koreografi , blant annet med Chevrolet-skrog , diner-kafé , hillbilly-frisyrer , og med henvisninger til amerikanske filmmusikaler i dansen , men Trump-referanser og tilsvarende aktualitetsstikk har Lars Erik Holter og co lykkeligvis holdt seg unna . 
I kostymene er det amerikanske trygt balansert opp mot innlandslokal jordnærhet , med kofter og støvler og fjøsdress , slik også bygdefolket rundt danner en fiffig kontrast til Bør og hans høytflyvende planer . 
Musikken har fått arrangementer som stemmer overens med tidsperioden . 
Dessuten har Bør hjerte . 
Han er en kramkar som vil være storkar , men det er ikke noe vondt i ham , ikke her . 
Selv når raske penger går ham til hodet , når han dummer seg ut , svikter sin Josefine ( en betagende Waaler ) og sine venner , spiller Styve ham som en likandes , lettlurt guttunge som lar spontane innfall styre . 
Hans Bør er en bajas , men han er en velmenende bajas , en sjarmerende optimist som tror at hans egne krumspring skal ende til beste for alle , også dem som de går utover i første omgang . 
Han gjør sine feil , men han gjør dem uten slemhet , og han blir ikke , som Bør kan bli , ufyselig eller mobbende . 
Han vil tross alt vel . 
Komediespill 
Undertegnede har tidligere kommentert likheter mellom Bør Børson og Peer Gynt . 
Teater Innlandets oppsetning gjør det enkelt også å se forbindelser til bygdedyr og til « Trost i taklampa » , og kanskje den hjemmekjære 91 Stomperud med . 
Dette skyldes ikke bare dialekten - dialog og sanger er helhetlig omdiktet til lokal språkdrakt av regissør Holter - eller miljømarkørene og de geografiske stedsnavnene , det skyldes også tonen i oppsetningen - de vektlegginger som gjøres underveis i de enkelte scenene , de stemninger som blir løftet fram i samspillet mellom de ulike skikkelsene . 
For Holter har heller ikke glemt resten av rollegalleriet i sin instruksjon . 
Her er mye godt komediespill også i de mindre rollene , og små lekne detaljer utvider underholdningsverdien i strekk som ellers fort kan bli nokså ensformige : 
Det første butikkbesøket fra Torsøien og Torsøia ( Morten Rudå og Marit Synnøve Berg ) , John Nyutstumos ubetalelige elgfjes i granskogen , det altoppslukende , tida-står-stille-og-verden-krymper-til-bare-de-to-øyeblikket der Laura ( Marte Stolp ) og Nils ( nyutdannede Mats Moe ) møtes for første gang , alle de radioteateraktige lydeffektene som skuespillerne åpenlyst , en og annen gang til og med kommentert , skaper selv , eller måten hver skuespillers forskjellige rollefigurer knyttes sammen gjennom rollebyttene . 
Tekniske lydproblemer skjemmet premierevisningen . 
Forhåpentlig kan de løses før nye publikummere inntar salene . 
Fantasiflukt 
Alvor møter eventyr i glede og sorg . 
TEATER : 
Det var en gang ei jente på flukt fra en krig . 
Nila ( Catharina Vu ) og bestefar ( Lasse Kolsrud premierekvelden , han deler rollen med Hans Rønningen ) mister kontakten med resten av familien under flukten . 
I en liten båt legger de ut på et stort hav . 
Underveis møter de på mange farer , og på Yasin ( Emil Rodrigo Jørgensen ) , en flyktningegutt som Nila og bestefar redder fra å drukne . 
Et alvorlig utgangspunkt for en familieforestilling ? 
Ja , det er det , og det lar manusforfatter og regissør Maria Kjærgaard-Sunesen det få lov til å være . 
Men det betyr ikke at det ikke også er morsomt og spennende . 
Drømmer Nilas reise er ingen drømmereise . 
Hun mister hjemmet sitt , landet sitt , og flere av menneskene hun er glad i . 
Hun er nær ved å miste livet . 
Men drømmene hjelper henne til å holde ut og til å fortsette å håpe på bedre tider . 
« Akkurat nå er dette livet vårt » , sier bestefar underveis , og den blandingen av virkelighetsaksept og håp som ligger i denne ene setningen er typisk for hele forestillingen . 
« Nila og den store reisa » forsøker ( heldigvis ) ikke å gjøre en gladhistorie ut av det som er trist , vanskelig og tungt . 
Men « Nila ... » viser at det ( heldigvis ) er mulig å finne øyeblikk av glede også i det triste , vanskelige og tunge , og at det ( heldigvis ) er mulig å komme seg igjennom det . 
Nila er en eventyrforteller , en drømmer og en optimist . 
Yasin har mistet mer enn henne , han ser klarere hva han har mistet , og derfor har han også mistet håpene sine . 
Men han har ikke mistet evnen til vennskap . 
Vu og Jørgensen makter balansen mellom det barnlig umiddelbare og det alvorlige , ettertenksomme , i sine rolletolkninger . 
Skurken - krigssymbolet Morgana , en blodrød drage - spilles som eventyrfigur av Gjertrud Jynge . 
Hun er skummel , men hun er også så furten at hun blir komisk , og det at hun kjemper mot Nila gjennom å gi henne gåter lar også barna i publikum gruble på løsninger på slikt som det går an å finne løsninger på . 
Eventyrbilder 
Slik eventyr alltid har gjort , forenkler Nilas eventyr en komplisert virkelighet , og de gjør det enklere for henne å forstå hva som skjer rundt henne , og å se hva som er viktig og hva som er mulig . 
Sammen med Belinda Brazas koreografi viser også Anders Ortmanns musikk at tid går og at båten beveger seg . 
Lysdesigner Clement Irbil , scenograf Mie Riis og kostymedesigner Unni Walstad har åpenbart samarbeidet tett og godt . 
Mye av det tilskuerne ser i « Nila og den store reisa » er eventyr for øyet . 
Her er kostymer som er fantasivekkende fabler i seg selv . 
Lys- og skyggevirkningene , med myke overganger mellom scenerøyk , filmbilder og lyssetting , sørger for raske omveltninger mellom realismen og drømmen , og mellom havoverflate og havbunn . 
Flashbacks « Flashdance » gjør 1980-tallsnostalgi med liv og energi . 
MUSIKAL : 
Året er 1983 , stedet er stålbyen Pittsburgh i Pennsylvania , USA . 
Alexandra , eller Alex ( Heidi Ruud Ellingsen ) er sveiserlærling på dagtid og klubbdanser om natta . 
Hun er atletisk og sterk . 
Heidi Ruud Ellingsen får vise seg som det samme . 
Dette er en rolle som krever mye av henne som danser - i innsats , teknikk , kraft og tempo - og mye av henne som sanger - vi kan godt nevne innsats , teknikk , kraft og tempo der også . 
Hun oppfyller kravene med glans , og skal ha en stor del av æren for at « Flashdance » framstår som så energisk og så underholdende som den gjør . 
Dansedrømmen Der er visse likhetstrekk mellom « Flashdance » og en annen musikalsuksess , « Billy Elliot » , som i en amerikansk og en britisk versjon av samme grunnhistorie : 
Arbeiderklasseungdommen som drømmer om å danse på heltid . 
Gjennom talent og hardt arbeid - og litt flaks - går drømmen i oppfyllelse . 
I den amerikanske fortellingen er det , nær sagt naturligvis , stå-på-mot og vilje til å tro på seg selv som gjør det endelige utslaget . 
« Flashdance » er også en kjærlighetshistorie , mellom lærlingen og sjefen , i 80-tallets ånd helt uten # MeToo-komplikasjoner . 
Det som gjør forholdet komplisert , er det at Alexandra helst vil klare seg selv , mens Nick ( Sindre Postholm ) vil hjelpe henne framover . 
Satt opp mot Alexandras historie er historien om venninna Gloria . 
Hun , som spilles av Lene Kokai Flage , har også drømmer , men de oppfylles ikke . 
Det som i filmen er en sørgelig historie , oppleves i sceneversjonen som en nokså forutsigelig og temmelig overfladisk skildret episode . 
Akrobatisk 
Dette er den første norske oppsetning av « Flashdance » . 
Noen av sangene er oversatt , noen har fått beholde sine engelske tekster . 
Om det er gjort for å holde på kjent-og-kjært-koblingene til filmen , eller om det er for å understreke det amerikanske miljøet , er uklart for undertegnede . 
Hvor godt sangtekstene kommer fram i lydmiksen varierer , men som regel justeres lydbildet underveis i sangene der det innledningsvis er problematisk , og en kan håpe at dette vil gå seg til underveis i spilleperioden . 
Dansescenene krever mindre justering . 
Et ungt , kraftfullt ensemble imponerer med akrobatisk breakdance og akrobatisk pole dance , men virker mindre vel med de ( korte , muligens overlagt korte ) scenene som skal vise klassisk ballett . 
Scenografisk løses mange og raske skifter i setting gjennom utstrakt bruk av filmgrafikk . 
Sveiser- og stålbytilknytning blir markert gjennom flyttbare trapper og gitre , som utvider dansernes rom for bevegelse i høyden , og øker følelsen av flyt og tempo . 
Sprell som gjør vel Tar barnas parti mot voksen idioti . 
TEATER : 
Georg ( Espen Mauno ) er kanskje rampete . 
Men bestemor ( Ulla Marie Broch ) er slem . 
Det finnes neppe noen forfatter som har lært så mange barn om forskjellen mellom de to ordene som Roald Dahl har , og det slik at en ikke bare forstår den , men føler den . 
Hans slemminger er hensynsløst slemme , og de fortjener den straffen de får . 
På akkurat dette punktet er bøkene hans formellitteratur : 
Person X , som egentlig skal ta vare på person Y , vil ikke person Y vel . 
Person Y må rydde opp . 
Underveis trengs mot , oppfinnsomhet og rampestreker . 
Og rampestrekene , det vet vi , er der ingenting formelfast ved . 
De går viltre og varierte veier . 
Slik Georg ser det I « Georgs magiske medisin » er det , selvfølgelig , Georg som rydder gjennom rampestreker . 
Han bytter ut bestemors medisin med et brygg han har laget selv . 
Det har virkninger han ikke kunne ha sett for seg . 
Slik Morten Joachim og hans teaterlag forteller historien , er Georg en temmelig grei gutt , som heller vil prøve å gjøre både bestemor , mamma ( Ellen Andreassen ) og pappa ( Kristian Winther ) fornøyde enn å gjøre opprør . 
Men det er ikke så greit å være grei når en voksen er slem og de to andre voksne er for travelt opptatt , og for grådige , til å følge med på hvordan barnet har det . 
Publikum , derimot , får se og høre akkurat hvordan Georg opplever livet sitt . 
Store deler av historien fortelles gjennom musikk . 
Når Mauno og kollegene synger og spiller , er det Georgs ståsted det synges fra , selv når resten også synger og spiller med . 
Sangtekstene er skrevet av Gunnar Eiriksson , musikken av samme mann og av Mauno . 
Tonene er rocka , lekne og livlige , mens tekstene er nære og direkte . 
I dem tar Georg styring . 
Folk og dyr Ulla Marie Broch spiller bestemor herlig heslig og herlig nifs , med en passe uforutsigbar blanding av gammel-dame-langsomhet og mer spretne sprell . 
Stemmen hennes er gjort særlig skummel . 
Espen Mauno klarer å være guttaktig myk og samtidig akkurat passe hengslete i sine bevegelser . 
Hans Georg har et uttrykksfullt ansikt og en uttrykksfull kropp , og tilskuerne kan forstå akkurat hva Georg tenker akkurat når han tenker det . 
I løpet av forestillingen blir tilskuerne også kjent med noen av dyrene som bor på bondegården til Georg og familien . 
Gjermund Andresen har lagd eventyrlig parodiske dyrekostymer . 
Bondegårdshuset har noen magiske hemmeligheter , det også , med rotete rom som brett-ut-paneler i veggene . 
Hvordan det ser ut utenfra , vises i et oversiktsbilde som lar den forstørrede utgaven av bestemor bli kjempesvær . 
Det hele går fort unna . 
Selv med tjue minutters pause tar forestillingen bare halvannen time , og kanskje hadde det vært vel så bra om pausen var kuttet og fortellingen gitt i ett . 
Teater som trøst 
Ut av boka , inn i livet . 
TEATER : 
Når Hilde Brinchmann tar « Mio , min Mio » til teatret kommer fortellingen løpende og ridende ut av boksidene og inn til menneskene . 
Bokstavelig talt . 
Scenograf Paul Garbers har nemlig lagd Landet i det fjerne av plansjer som ser ut som brettede boksider , med Astrid Lindgrens ord skrevet over bakker , berg og broer . 
Landet utenfor , når det kommer til syne , viser seg å være nesten likedan , bare snudd den andre veien , og med hvitt på svart i stedet for svart på hvitt . 
De voksne , som husker hvordan fotografier ble tatt og framkalt før digitalkameraene ble funnet opp , vil kjenne igjen måten positiver og negativer viser det samme motivet . 
Helena Andersson , som har tegnet kostymene , har også funnet inspirasjon i bøker . 
Hun har brukt brettet papir , men uten ord på , i mange av klærne . 
Pappa kongens kongekappe er lagd av papir , med et bokomslag i nakken . 
Mios og Jum-Jums hår er av papir . 
Selv fuglene , som slår med vingene i lufta , gir fra seg lyden av blafrende papir . 
Dette er enkelt , men det er også overdådig . 
Det er levd litteratur . 
Eirik Myhr har lagd musikk som flytter handlingen gjennom tider og steder og lar den skje her og nå og der og da samtidig . 
Fantasi 
Som så ofte i Lindgrens bøker , og i teater etter hennes bøker : 
Dette er en verden der fantasien bestemmer hva som er mulig . 
Fantasien gjør fri . 
Fantasien gjør trygg , og fantasien gir trøst . 
Trøsten kan trenges , for livet er ikke alltid enkelt i fantasiverdenen heller . 
Der er hindringer , men hindringene er til for at menneskene skal komme over dem . 
Det samme kan sies om Hilde Brinchmanns teater for barn . 
Både i Tigerstadsteatret , der hun er en av grunnleggerne og skaper teater fra grunnen av , med hjelp av oslobarns hverdagsliv og oslobarns fantasier , og på oppdrag , blant annet for Brageteatret og Teater Vårt , har hun også tidligere gitt barn teater der de kan være med på å dikte videre , der de selv kan bidra til å forstå og forklare det som skjer . 
Hun gjør tilskuerne delaktige . 
I « Mio , min Mio » hender det at publikumsbarn får oppdrag , som det å holde lyskuler eller si replikker som skuespillerne hvisker dem i øret . 
Noen ganger stiller skuespillerne spørsmål det er meningen at barna skal svare på . 
Også resten av tiden viser skuespillerne at de vet at vi er der , at vi hører hva de har å fortelle og at vi ser hva de har å vise oss . 
De følger med på reaksjonene . 
Barnekraft 
Tre skuespillere spiller alle rollene . 
Iver Innset ( Bo/ Mio ) og Amalie Sofie Ibsen Jensen ( Benka / Jum-Jum , pluss flere voksenroller ) er overbevisende som barn , som dels forteller og dels spiller ut historien om Mio , han som først heter Bo og som bor hos Tante Edla og onkel Sixten . 
Edla og Sixten liker egentlig ikke barn , men de har likevel hentet Bo på barnehjemmet for at han skal være hos dem . 
En dag forsvinner han . 
Han drar til Landet i det fjerne , og der møter han sin egentlige pappa . 
« Mio , min Mio » , sier pappa stadig . 
Som den snille pappakongen viser Dagfinn Tutturen med hele ansiktet og hele kroppen at voksne kan være like barnslige , like hemmelighetsfulle , like redde og like modige som barna . 
Når samme skuespiller er den slemme ridder Kato er ansiktet hans skjult , for det er ikke meningen at han skal sees som negativversjonen av den positive . 
Rom for så mangt Krim og komedie . 
Livsfilosofi og dødsfilosofi . 
Ømhet og hardhet . 
Og mye mer . 
TEATER : 
Yngve Sundvors hotell har mange rom . 
Rent bokstavelig blir gjestene på « Hotel Norge » - publikum - bare blir kjent med to av dem , resepsjonen og rom 405 . 
Mer metaforisk besøker vi likevel mange flere , for i denne forestillingen ligger rom i rom i rom i rom . 
Vegger flyttes ikke bare på tvers av tider , men også gjennom å innkvartere ulike teatersjangre og stilnivåer , ulike humorsjangre og humornivåer , ulike musikksjangre , ulike referanseverdener , ulike språkstiler , ulike underliggende stemninger . 
Buffet-prinsippet 
Som regissør og dramatiker , både her og generelt , bruker Sundvor det samme prinsippet som gjelder på en velutstyrt frokostbuffet . 
Der plukker en med seg det en liker , for det kan godt være godt også om det ikke vanligvis serveres sammen . 
Og godt er det , for det aller meste . 
For undertegnede er det bare en ( helt kort ) replikkveksling i « Hotel Norge » som smaker vondt , og det er når ordet « neger » brukes for å vekke latter . 
« Neger » , sier en . 
« Svart » , retter den andre automatisk . 
« Ja , han var svart » , svarer den første , som så fortsetter sin fortelling , og dette svaret , og den godlynte ignoransen det er levert med , er altså vitsen . 
I sammenhengen disse setningene er satt i , kan de dessuten forsvares som del av en større vits om uvitenhet på flere plan - men dette siste er noe som kan formidles , og som blir formidlet , også uten og utenfor denne replikkvekslingen . 
Nok om det , og tilbake til buffeten : 
Sundvors spesialøvelse er altså stil- , referanse- og sjangersammensetninger . 
Han vet både hvordan en effektivt beveger seg mellom sjangre , og hvordan en kan legge inn brudd for å få størst mulig virkning . 
Særlig er han god til å bruke referanser til å skape brudd . 
Disse ferdighetene kommer til god nytte i « Hotel Norge » , som har merkelappen krimkomedie . 
Hva og når Skal en skape krimkomedie er et viktig spørsmål hva - eller hvor mye - som skal avsløres når . 
I krim skal avslutningen helst komme overraskende på publikum . 
I komedie skal tilskueren gjerne kunne føle seg smartere enn rollefigurene , og med det forstå mer enn og før det rollefigurene gjør . 
Sundvor og hans team har løst denne motsetningen ved å la « Hotel Norge » huse mer enn ett mysterium . 
Selv om noen av tilskuerne vil kunne forstå hotellets hemmelighet på et tidlig tidspunkt ( antydningene er lagt temmelig tett og er til tider temmelig tydelige ) , vil løsningen på et annet mysterium kunne komme mer som en overraskelse mot slutten . 
Underveis finnes dessuten andre overraskelser å more seg med , å glede seg over , å tenke gjennom og å fundere på . 
Vertskapet - altså skuespillerne - balanserer ypperlig mellom stiler , som de også gjør mellom generelle typetrekk og individuelle særtrekk . 
Leiko Fuseyas teaterscenografi er mangesidig og fleksibel , men samtidig helhetlig og stilig . 
Selv scenearbeiderne er kledd i bæreruniformer . 
Ærlig talt 
Når alvoret spiller hovedrollen . 
TEATER : 
La oss forestille oss at alle rolleskikkelsene i « Byggmester Solness » er oppriktige mennesker . 
De later ikke som . 
De mener det de sier , og de sier det de mener . 
Hvordan ville det se ut ? 
Omtrent slik det ser ut på Trøndelag Teater , når Johannes Holmen Dahl tolker stykket . 
God tro Halvard Solness ( Eindride Eidsvold ) , Aline Solness ( Ingrid Bergstrøm ) , Hilde Wangel ( Mari Hauge Einbu ) , Knut og Ragnar Brovik ( Hallbjørn Rønning og Vetle Bergan ) og Kaja Fosli ( Maria O. Austgulen ) har kanskje ulike oppfatninger av riktig og galt , men de framstår alle som om de tror på det de selv sier . 
Bare doktor Herdal ( Isak Holmen Sørensen ) ser ut til å tøye sannheten , og da for å øke sjansene for at det han får høre er sannheten . 
Likevel , eller nettopp derfor , blir dette en fortelling om hvor subjektive ulike virkelighetsforståelser kan være . 
Det blir også en fortelling om tankens makt , om hvordan slikt en ser for seg i fantasien kan bli virkelig fordi en ikke makter å se andre alternativer . 
Dette er en oppsetning med tre hovedpersoner . 
Byggmesteren , hans kone , og den unge gjesten i deres hjem . 
De to førstnevnte er begge dypt ulykkelige , ensomme mennesker . 
I mange år har de stengt hverandre ute . 
Når Hilde banker på , gravende nysgjerrig , entusiastisk smilende , blir begge fristet til å åpne opp . 
Dahl tar denne ensomheten på alvor , og dette behovet for å åpne på alvor . 
Det er ikke noe kokett eller tilgjort i bekjennelsene , ikke denne gang . 
Personene snakker fortsatt i symboler , ja , men det gjør de for lettere å bli forstått og for lettere å finne fram til sin egen mening . 
Navet er tittelpersonen . 
Som arbeidsgiver , ektemann og fantasiobjekt er det ikke bare han som knytter de andre sammen . 
Han preger også måten de ulike personene rundt ham ser på hverandre , og på seg selv , samtidig som Aline også ser ham langt klarere enn han vil innse at hun gjør . 
Hilde blir et vandrende « hvorfor det , da ? » , en oppfordring og en oppmuntring til å tenke igjennom alt på nytt . 
I dette ligger hennes kongerike , hun er prinsessen over de andres selvgranskning . 
Hvorfor er hun der ? 
Hva vil hun selv ? 
Utvide sin egen forståelse av menneskeheten , kanskje , som en turist i de andres liv . 
Minimalistisk 
Der er et veldig alvor over denne « Byggmester Solness » , et alvor som understrekes ikke bare av oppriktigheten , men også av mangelen på ytre staffasje . 
Skuespillernes ansikter uttrykker rollefigurenes følelser , så klart og tydelig at ingenting er til å ta feil av . 
For det meste står de vendt mot publikum , slik at alle uttrykk og alle forandringer i uttrykk synes . 
Når Halvard Solness på ett tidspunkt angriper Ragnar Brovik med sammenkrøllet papir fra en papirrull ( Broviks byggtegninger , en av svært få rekvisitter ) framstår det som voldelig , fordi kontrasten til det rolige uttrykket for øvrig er så stor . 
Scenograf Nia Damerells rom er nesten tomt , og samarbeidet med lysdesigner Eivind Myren må ha vært tett og nært . 
I starten er rommet også mørkt , nærmest tåkelagt . 
Rollefigurene er opplyst når de snakker , men går inn og ut som konturer i et dypgrått mørke . 
Mot slutten tennes flere lys , i form av lysrør hengende som søyler fra taket , som et omriss av et bygg som kanskje og kanskje ikke reises , muligens skuespillets luftslott , muligens byggmesterens framtidige ( reelle eller metaforiske ) hjem . 
Ibsens tekst og scenestruktur er fulgt , noe forkortet og med lette språklige moderniseringer . 
Eksistensiell « Hotel Cæsar » « The Hamlet Complex » har noen nydelige øyeblikk , men de beklemmende pompøse er flere . 
BALLETT : 
« Du kan ikke bare erstatte en person med en annen » , roper en av hovedpersonene til en annen på scenen i « The Hamlet Complex » , Nasjonalballettens nye , norske storsatsing . 
Eller , unnskyld , det sies på engelsk « You can ’ t just replace one person with another » . 
Snart handler samtale om store begivenheter i livet : 
« They ’ re markers in mortality and death is the only invited guest » . 
På dette tidspunktet noterte jeg frustrert i blokken , med tykk kulepennstrek under : 
« Alt er så megetsigende » . 
Det skulle vise seg at dette bare var begynnelsen . 
Skikkelsene på scenen fortsetter å forklare seg selv og hverandre : 
« Du tenkte X » , « du følte Y » . 
Dronning Elizabeth I ( Kate Pendry ) , i fulle renessanseregalier , erklærer : 
« The river ’ s endless majesty mocks me » . 
Ikke-kroppslig 
Denne stokkete , stormannsgale replikken til tross : 
Pendry er en fin , sardonisk sceneskikkelse , og det er ingen dårlig idé å sette den aldrende dronningen , poserende , mistenksom og redd for å dø , inn i en forestilling om stykket som mediterer over døden og over hva livet egentlig er bak alle maskene . 
Men i en forestilling som vitterlig er en danseforestilling : 
Hvorfor ikke la kroppen og bevegelsene , der aldringen uvegerlig merkes og synes , vise frem dette ? 
Hvorfor la Pendry , vital og med sterk stemme , gjøre dette til en påstand mer enn noe publikum kan betrakte og føle ? 
Eller for å ta det mer grunnleggende : 
Når du skal lage din versjon av William Shakespeares « Hamlet » , skulle man tro du ville være litt forsiktig med å skrive sine egne , oppstyltede versjoner av noen av litteraturhistoriens mest berømte og mangetydige scener , og la dem fremføre av folk som i hovedsak ikke har engelsk som førstespråk . 
Koreograf og regissør Alan Lucien Øyen sier i programheftet at han jobber med tekst og dans samtidig fordi de to kan gi dobbelt informasjon og motsi hverandre . 
Det er en interessant tanke , og hvis det er dét han hadde fått til å vise frem , kunne « The Hamlet Complex » blitt en fascinerende forestilling . 
I stedet får man servert tunge monologer og dialoger med overtydelige metaforer , som et slags eksistensielt Hotel Cæsar . 
Klisjébefengt 
Trolig er det ment å være en lek med klisjeer og stereotype filmreplikker , men hvis man ikke klarer å skape noen ny og fascinerende mening i møtet mellom klisjeene , forblir de helt enkelt klisjeer . 
Et møte mellom en bitter professor og en kokett kvinnelig student , som også rommer tidens obligatoriske Donald Trump-henvisning , får en til å føle seg ille berørt på vegne av alle involverte . 
Mer enn å tilføre « Hamlet » noe nytt , er det som om Øyen og hans medforfatter Andrew Wale vil bruke Shakespeares tragedie til å hakke løs på sine egne gjennomgangstemaer : 
Tiden som rutsjer avsted raskere enn man helt fatter , maktesløsheten i møte med døden som kommer nærmere , det verkende hulrommet etter foreldre som ikke er til stede , i dette tilfellet en far som er borte og en mor som er mer opptatt av andre . 
Det siste er det som kommer best frem , ved hjelp av barneskuespillere som gestalter lille Hamlet og Ofelia , førstnevnte isolert og hvileløs , på leting etter faren . 
Men også i dette er overtydeligheten et problem . 
Det er det også i skildringen av Hamlets venn Horatio ; publikum blir forklart hvem han er og får ikke ta det inn selv og gjøre seg opp sine egne tanker . 
Vanskelig uten kjennskap 
Overtydeligheten veksler med det som antagelig vil være uforståelig for de som ikke kan « Hamlet » på rams . 
Min følgesvenn i Operaen , som ikke kjente stykket godt , følte seg ofte forvirret . 
Hamlets barndomsvenner Rosencrantz og Guildenstern introduseres med brask og bram , men får lite å gjøre før Hamlet plutselig skyter dem . 
Henger denne handlingen på greip når forestillingen ikke får frem at Rosencrantz og Guildenstern lar seg hyre for å spionere på kameraten ? 
Et av de mer vellykkede og lekende koreografiske partiene er når danserne spiller ut innholdet i Hamlets enetale etter å ha sett skuespillerkongen fremføre sin monolog om Trojas fall . 
Det er fint å se på , men hva slags mening gir det for den som ikke vet eller husker at det som fremføres , er Hamlets forakt for sin egen nummenhet og handlingslammelse — fordi han nettopp har sett noen hente frem voldsomme følelser på vegne av en oppdiktet scenefigur ? 
Fantastisk scenografi 
Noe av det som gjør « The Hamlet Complex » så frustrerende , er at det også er mye her som er fint . 
Scenograf Åsmund Færavaag har samarbeidet med Øyen før , og som tidligere kommer han svært godt ut av det . 
Den fantastiske scenografien er både spartansk og storslagen , særlig den store serien av veldige rektangler i tre som blir som en sjakt innover på hovedscenen i Bjørvika . 
Det gir følelsen av noe både majestetisk og goldt , og passer godt til Hamlets Helsingør . 
Etter et dødsfall sent i forestillingen skapes en gotisk underverden på en nennsom og slående måte . 
Et av de første bildene , der spøkelset danser rundt Hamlet mens dreiescenen går sakte rundt og skyggen hans blir større og mindre på den store bakveggen , er helt enkelt nydelig . 
God Ofelia Det koreografiske er også vakkert , om iblant litt ensforming . 
Det er ikke alltid det lykkes å skape den nødvendige spenningen mellom de som danser sammen . 
Silas Henriksen er karismatisk i tittelrollen , bevegelsene hans er som vann ; han strekker seg ut før kroppen liksom kollapser i raske skift . 
Men han får lite variasjon å jobbe med , det er som om forestillingen dikterer at han først og fremst skal vise frem variasjoner over « frenetisk » . 
Grasiøse Klara Mårtensson som Ofelia klarer på sin side og vise en rekke forskjellige uttrykk i raske skift ; et glimt av noe skjelmsk erstattes fort av et glimt av noe hjelpeløst . 
Koreografien gir også assisiasjoner til noe høvisk , til et arkaisk hoffliv , samtidig som Henrik Skrams nyskrevne musikk har fanfarer og fiolinbølger som bringer tankene hen på historiske filmer . 
Den er ofte vakker , men bikker , som nesten alt det andre , for ofte over i det pompøse . 
Ballettens oppgave 
Uansett har det koreografiske en påfallende begrenset plass i denne forestillingen , og det språklige en påfallende stor . 
Er det virkelig oppgaven til Nasjonalballetten , et fabelaktig ballettkompani , å bruke sine betydelige talenter og ressurser på å fremføre middelmådig engelskspråklig dramatikk ? 
Hvis det fortsetter i denne retningen , er det et spørsmål som bør stilles . 
Ikke et forskningsfunn 
Som kunstnerisk utforskning er « Sykle i snøstorm » en misbrukt mulighet . 
TEATER : 
I teorien handler det om kunnskap og kunnskapsutvikling i Nord-Norge , om sammenhengene mellom å bygge viten og å bygge samfunn . 
I teorien . 
I praksis sliter « Sykle i snøstorm » med å finne balansen mellom konkret og abstrakt . 
Hvilke utvalgte detaljer kan gi liv til et større bilde ? 
Hva kan løftes opp og gjøres til en felles ramme ? 
Sett under ett blir innholdet både for lettvint og for vagt , og samtidig for ivrig etter å gjenta gamle myter om forskere som asosiale , språklig klossete og distré mennesker uten interesse for verden utenfor akademia . 
Happening 
Som event eller happening , « høstens opplevelse » , som det heter på reklamespråk , kan nok « Sykle i snøstorm » ha sin funksjon . 
Hvor og når kan en ellers bruke en mørk høstkveld på å stå ( trygt innrammet av høye gelendre både foran og bak ) på en fiskemerd som flyter på fjorden , mens en ser dansere opptre på en flytebryggescene i midten , og i vannet i sirkelen merden danner ? 
Lysene fra byen og lysene i Øystein Heitmanns lysdesign deler oppmerksomheten med lyd av sang og trommer . 
Dette er avslutningsdelen i « Sykle i snøstorm » , og kveldens mest minneverdige innslag . 
Det kommer etter tulipanplanting på dugnad fulgt av fire innendørssekvenser i ulike deler av teaterbygningen . 
« Sykle i snøstorm » begynner ( etter plantingen ) med en todelt fellesleksjon i storsalen . 
Publikum sitter i trapper på det som vanligvis er scenen , mens skuespillere og dansere bruker salen til å framføre forenklede høydepunkter fra Universitetet i Tromsøs tilblivelseshistorie . 
En distriktspolitisk historietime blandet med lokalpatriotisme , med snev av festtale , som går over i en kollasj av vitnemål fra nåtidsstudenter , med mer enn et snev av festtale . 
Deretter går publikum videre inndelt i tre grupper , der fargen på armbåndet en har fått utdelt avgjør hvilken rekkefølge en opplever de neste tre delene i . 
Tre leksjoner 
I en av disse tre ( kalt « Rettigheter » ) viser Kristian Fr. Figenschow og fire sangere fra Vokal Nord en i dobbel betydning animert framstilling av en gruvekonflikt i et bygdesamfunn , der ordfører , gruvegründer , naturverner , reindriftsame , forsker , fisker , anonym innbygger og diverse direktorater og andre offentlige etater forsøker å avgjøre om gruven skal bygges ut og hvor avfallet skal gjøres av . 
Alle roller spilles som utvendig typekomikk i en enmannsrevy av Figenschow , bortsett fra kollektiver som for eksempel kommunestyret , som synges av sangerne . 
Bakveggen er fylt av pedagogiske tegninger projisert i hvitt på mørkt grått . 
I neste rom ( « Klima » ) filosoferer Guri Johnson og dansere over et tverrfaglig tokt med forskningsskip . 
Faggruppene presenteres gjennom fysisk typetegning , der marinbiologen , fysikeren , geologen , meteorologen , toksikologen , kjemikeren og matematikeren alle har kjennetegn fra sine forskningsdisipliner , og de sammen utgjør et miljø som forsker på miljø . 
Gjennom kostymer og videodesign farges rommet i pastelltoner fra havet . 
Koreografien tilhører Un-Magritt Nordseth , og Sabina Jacobssons video skiller seg sterkt fra den hun bruker i den samfunnsvitenskapelige bygdekommunen - i dette rommet er den naturpoetisk . 
Det forsøker også teksten å være , ispedd faktainformasjon om fag og skipsfellesskap . 
Tredje rom er omgjort til pub ( « Ressurser » ) , der Ketil Høegh , Kristine Hartgen , Jørn-Bjørn Fuller-Gee og joikjazzband serverer drikke , musikk og myter om forskere og teaterkunstnere . 
I alle deler har Liv Heløe brukt intervjuer som grunnlag for sitt manus , og en må anta at fargeleggende eksempler er fra reelle mennesker , men litt for ofte virker de like fullt pregløse , enten klisjéfylte eller uten personliggjørende kjennetegn . 
Dogmenes død 
I Jonas Corell Petersens teater er « sær » et honnørord . 
TEATER : 
« Arbeidstittel : 
Savnet fellesskap » er hans særeste så langt , og den mest kaotiske . 
Forestillingen er halvspilt eller så , før jeg finner søylen jeg kan sortere tankene om den langs : 
Dogmer i oppløsning . 
Vi kan godt si at dette er dogmeteater for en dement verden , en verden som ikke er i nærheten av å kunne å samle seg om hva den skal tro på og ikke tro på , hva som skal regnes som allmenngyldig og hva som skal sies å være nisjer . 
Vimsete Fragmentert og forvirrende , ofte uttrykt gjennom ufullstendige metaforer , ufullstendige fortellinger , ufullstendige referanser , endog ufullstendige setninger , tar « Arbeidstittel : » for seg leveregler , normer , påbud og forbud . 
Den sveiper innom religion og blasfemi , fuglekikking og musikkmiksebord . 
Den besøker swingers-samfunn og arbeidskollegium , vennegjeng , bokklubb og ensomme rom . 
Tittelens fellesskap er ofte , slik tittelen også tilsier , utenfor rekkevidde . 
Skuespillerne framstiller stadig mennesker som ikke forstår hverandre , som snakker forbi hverandre , eller som , hvis de skulle forstå hverandre , er opptatte av helt ulike saker eller helt ulike sider av samme saker . 
Formen er vimsete , en kollasj på kollisjonskurs med seg selv . 
Som i de tidligere oppsetningene « Vi tygger på tidens knokler » og « Øy » er teksten essayistisk fabulerende , med mange skifter og mange lag , ofte med interessant uttrykte egenoppfunne visdomsord og aforismer , absurde sammenstillinger , løsrevne betraktninger og galskapskomikk . 
Banalitet blandes med dypsindighet , eller i det minste med spor av dypsindighet - her er den gjerne ufullstendig , den også . 
Digresjoner knyttes til nye digresjoner . 
Stikkord forlates , og plukkes opp igjen lenge etterpå . 
Det spilles gitar , og synges ( tilsiktet ) naive sangtekster . 
Sjarm og rot 
En gjenoppstått Kristus dukker opp med naglemerker i hendene , og konfronteres med slikt han skal ha sagt - og enten det nå egentlig stammer fra Arbeiderpartiets valgkampslagord , EU-politikeres diskusjoner eller fra « Ellinors vise » , mottar han alt med den samme velvillig unnskyldende , forbausede unnvikenhet . 
Samme skuespiller 
- Ole Johan Skjelbred - opptrer i en annen sekvens som massasjeglad norsk Italia-farer med tvilsomme sosiale antenner . 
Det er neppe hensikten at der skal trekkes linjer mellom disse skikkelsene . 
Ja , vimsete er ordet . 
I dette ligger forestillingens sjarm , og dens komikk . 
I dette ligger også det som kan irritere deler av publikum , for vimset kan også oppfattes som rot , og det rotete preget blir forsterket av spillestil-valgene . 
I deler av forestillingen snakker skuespillerne forstyrrende sakte . 
I deler opptrer de bevisst amatørmessig . 
Her er strekk som virker både meningsløse og altfor lange , og skjønt undertegnede er åpen for at det er meg meningen unnslipper , og at den er klar for andre , tror jeg de er ment å være ugjennomtrengelige , at uoversiktligheten og forvirringen er et mål i seg selv . 
Ibsens slemme søstre 
En av dem tegnes med humor . 
Den andre med forståelse . 
IBSENFESTIVALEN : 
Den ene heter Hjørdis , den andre Hedda . 
De er hovedpersoner i hvert sitt skuespill , skrevet med 32 års mellomrom : 
« Hærmennene på Helgeland » og « Hedda Gabler » . 
Mange har sett dem som variasjoner over samme kvinne , en infam intrigemaker som lar all sin skuffelse gå ut over andre mennesker - og seg selv . 
BÅDE HJØRDIS OG HEDDA er provokatører som også selv har lett for å la seg provosere . 
De drømmer om status , storhet og ære . 
De stiller krav som livene de lever og menneskene de lever med ikke kan oppfylle , skjønt menneskene har en tendens til å prøve som best de kan . 
Det hjelper ikke . 
Disse to forakter alt de ser som svakhet , sin egen og andres . 
Mangelen på storhet gjør dem smålige . 
Og når livet ikke svarer til forhåpningene , romantiserer de døden . 
Dette har de felles med flere Ibsen-skikkelser . 
Hilde i « Byggmester Solness » , også hun Nationaltheatret-aktuell under Ibsenfestivalen i år , i en forestilling Dagbladet anmeldte premierekvelden , er en av dem . 
Rebekka West i « Rosmersholm » er en annen , Irene i « Når vi døde våkner » en tredje , Margit i « Gildet på Solhaug » en fjerde . 
Eline Arbo trekker dessuten paralleller til Nora i « Et dukkehjem » og Ellida i « Fruen fra havet » gjennom lån av replikker i sin oppsetning av « Hærmennene » . 
DER « HEDDA GABLER » er ett av Ibsens mest spilte stykker , er « Hærmennene » , som han skrev tidlig i sin karriere , langt sjeldnere satt opp . 
Undertegnede har faktisk ikke sett det spilt før , og jeg vet i grunnen ikke om jeg vil si at jeg har sett det etter å ha sett Eline Arbos oppsetning heller . 
Jeg har sett en parodi på det . 
Arbo og dramaturg Hege Randi Tørressen bruker Ibsens grunnriss - med noen avvik - samt Ibsens hovedpersoner ( birollene og komplikasjoner rundt dem er strøket , med unntak av Ørnulf , som har fått ny personlighet ) . 
De har ellers stilt seg nokså fritt til både dialog og situasjoner . 
De har flyttet handlingen fra vikingetiden til en dystopisk framtid , trolig ikke veldig mange år etter vår tid . 
Trærne er døde . 
Hermetikk er en nødvendig luksus . 
I mørket lyser vegger og møbler i neon , som av radioaktiv stråling . 
Scenografien , skapt av Olav Myrtvedt , viser en ramponert verden . 
Menneskene kjemper for å overleve , og drap er dagligdags . 
Hjørdis ( Kjersti Tveterås ) , utstyrt med et sverd som er lengre enn henne selv , lever sammen med ektemannen Gunnar ( Bernhard Arnø ) og den fire år gamle sønnen Egil ( Modou Bah ) . 
Etter et tilfeldig møte tar hennes fosterfar Ørnulf ( Anders Mordal ) med seg Sigurd ( Erland Bakker ) og Dagny ( Heidi Goldmann ) til dem . 
Sigurd var en gang Gunnars beste venn , og Dagny var Hjørdis " ' " fostersøster , etter at Ørnulf i Hjørdis " ' " barndom drepte hennes far og tok henne med seg hjem . 
Arbo har lagt inn en kort prologscene der Mordal har fingrene inni Tveterås " ' " munn , en antydning om at Ørnulf enten misbrukte eller nå forsøker å misbruke fosterdatteren seksuelt . 
Kanskje har han også forgrepet seg på datteren , Dagny hilser ham i alle fall med et kyss som passer bedre for en elsker enn for en far . 
At han i denne tolkningen er en bølle , er der ingen tvil om . 
Ørnulf trives med den brutalitet som Gunnar skremmes av og som Sigurd stiller seg stoisk til . 
« Føkkings asshole » , sier Hjørdis . 
DEN SAMME BESKRIVELSEN kunne nok flere av de øvrige ha tenkt seg å sette på Hjørdis også , om de bare hadde tort . 
Sønnen er kledd i en skitten rosa kanindrakt , men det er ektemannen som ligner en skremt kanin . 
Med skvettent kroppsspråk gjør Bernhard Arnø stor komikk ut av den puslete karens unnvikelsesmanøvrer , underbygd av bestevennens uforstyrrelige vilje til å oppmuntre ham - og av Dagnys fornærmede , forvirrede reaksjoner på denne viljen . 
Oppsetningen skaper premisskritikk gjennom absurdkomikk , og omvendt . 
Skikkelsene er karikaturer . 
Språket er sammensatt av uhøytidelig nåtidsuttrykk , gjerne dialektpreget ( « kødda ! » , « samma det » , « det heng ikkje på greip » ) , analytisk diskusjon og høytidsstemte Ibsen-sitater . 
Tonen er så ironisk at den blir sarkastisk , og plottets merkverdige krumspring kommenteres både direkte og indirekte . 
Ny setting til tross er fenomener som brudepris , blodhevn og holmgang fortsatt gyldige , skjønt slikt også må diskuteres grundig av vantro rolleskikkelser . 
På ett tidspunkt fastslår Kjersti Tveterås at historien ligner et tidlig forsøk på noe som ble bedre fortalt i en senere versjon . 
DEN SENERE VERSJONEN går parallelt på Torshovteatret . 
Der iscenesetter Sofia Jupither « Hedda Gabler » med så stor forståelse for Heddas valg at hun nesten blir ufarlig , mer av et offer enn et handlende menneske . 
Men bare nesten , for Kjersti Botn Sandals Hedda er ikke helt uten skarphet , hun heller . 
Å bruke denne skarpheten er bare ikke hennes fremste valg . 
Dette er , for å låne en formulering fra Rebekka West , en kvinne med to slags viljer i seg . 
Hun prøver stort sett å opptre behersket og verdig , men i sine anfall av fortvilelse klarer hun det ikke . 
Sandal spiller henne som nervøs og engstelig , med et påklistret smil som lenge skjuler både Heddas selvopptatthet og hvor langt hun er i stand til å gå - samtidig som følelsessvingningene hun lever med er lette å lese i ansiktet hennes . 
Dette er en tolkning som gir henne en viss tilskuersympati , men som samtidig får henne til å virke uberegnelig . 
Den gjør også hennes mer ondsinnede handlinger noe mystiske - de kan virke som brå brudd heller enn som forlengelser av den personlighet vi ser resten av tiden . 
Er de ment som rop om hjelp , eller som bønner om å bli sett ? 
Begge deler er mulig . 
DENNE HEDDA er omgitt av mennesker hun har liten innflytelse på : 
Ektemannen Jørgen ( Hermann Sabado ) ser henne med et mer vitende blikk enn vi er vant til . 
Han er den som planter ideen om å ødelegge rivalens bokmanuskript i henne , men han påtvinger henne også skyldfølelse når hun faktisk har gjort det . 
Eilert ( Benjamin Helstad ) velger villig glasset , slik han også takker overveid ja til pistolen . 
Thea ( Hanna-Maria Grønneberg ) sier hun er redd for Hedda , men hun viser henne enkelt motstand . 
Brack ( Trond Espen Seim ) utnytter kynisk og selvrettferdig de muligheter som byr seg for ham . 
Tante Julle ( Marika Enstad ) tvinger seg like hensynsløst på . 
Heddas utveier blir stadig færre , og hennes desperasjon vokser . 
En avskjed uten håp 
De samme valgene som gjør « Peer Gynt » strengt og hardt , gjør det også modig . 
TEATER : 
Den gamle mannen står ustøtt på scenen . 
Døden står ved hans side , men den gamle mannen stritter imot . 
Han forsøker å forhandle . 
Han forsøker å forhale . 
Han gjenopplever det liv han har levd . 
Han konfronteres med valg han har tatt , feiltrinn han har begått . 
Dels viser han anger , dels trass . 
Dels har han lært og dels er han like uforstandig . 
Tilbakeblikket er også en domsavsigelse , en dødspåminnelse uten trøst og uten forsoning . 
Erik Ulfsbys tolkning forskjønner ikke og unnskylder ikke Peers valg og Peers mistak . 
Peers rasisme , Peers smålighet , Peers egoisme og svik vises fram i all sin grellhet . 
En og mange Det Norske Teatrets nye « Peer Gynt » er djervt i sin dysterhet , en kompromissløs konfrontasjon fylt av undergangsstemning . 
Som teater og som livsvisdom er det hardt . 
Det er vanskelig , og det gjør vondt . 
Det gjør det også til modig teater , for Peer er ikke den eneste som konfronteres . 
Svein Tindberg , knappestøperen , den menneskelige framstillingen av Peers død og Peers samvittighet , konfronterer også publikum . 
Når teppet går ned er hans øyne rettet mot oss . 
Blikket , en oppfordring om å ta et oppgjør , viker ikke . 
Beskjeden er ikke gitt med ord , men den er like fullt tydelig : 
Peer er også oss . 
Vi er også Peer . 
De sjanser vi har forspilt er også forspilte . 
Som salens Peer har også scenens Peer mange ansikter . 
Toralv Maurstad er den gamle Peer , her-og-nå-versjonen . 
Skuespillerens egen alder - 91 år og ti måneder - gir en ekstra dimensjon av alvor til framstillingen . 
Jan Grønli , Geir Kvarme , Paul-Ottar Haga , Pål Christian Eggen , Karl-Vidar Lende , Niklas Gundersen , Jonas Urstad og barneskuespiller Ailo Winther er Peers yngre identiteter . 
De spiller ut situasjonene fra fortiden , som en minnekatalog over misbrukte muligheter . 
Maurstad betrakter dem , og av og til går han inn som deltaker , en deltaker som bekrefter de valg som ble tatt . 
Forhandlingene med knappestøperen er det han som fører . 
Bønnene om utsettelse er det han som kommer med . 
Tindbergs knappestøper er der hele veien , han også , en mytisk skikkelse som ser og vurderer , og som med kropp , ansikt , stemme og ord understreker det ugjenkallelige . 
Overgang Maurstad er kledd i grått med hvit skjorte , Tindberg i helsvart . 
Hvite kostymer gjør skuespillerne for øvrig til blanke tavler . 
I korte glimt fargelegges klærne gjennom projeksjoner . 
Projeksjoner omskaper også hvite , oppstrimlede lerreter og gir forankringer i tid og sted . 
Denne løsningen sørger ikke bare for raske skifter , men er også en visualisering av det å ta valg - en overgang fra åpne muligheter til avklart og avgjort ( og tilbake igjen ) . 
Den kan også sees som en hilsen til Det Norske Teatrets første « Peer Gynt » , fra 1948 , en oppsetning som også brukte projeksjoner . 
I Dovregubbens Hall-kostymene , og i sminken som blir brukt i denne scenen , ligger en hilsen til Robert Wilsons 2005-oppsetning . 
Jon Fosses nynorske gjendiktning ble også brukt i 2005 . 
Hans orddrakt gir kjente formuleringer et lag av noe fremmed . 
Fem ganger de siste fire år har Erik Ulfsby regissert « Peer Gynt » : 
Tre på Gålå , en i Kroatia , og nå på Det Norske Teatret . 
I alle de fem oppsetningene har Knappestøperen vært en sentral figur . 
Tindberg spilte ham også ved Gålåvatnet . 
Rollen nå har klare fellestrekk med rollen da , i form og i innhold , men den framstår som enda mer konfronterende nå , strengere og hardere , slik også oppsetningen i seg selv er strengere og hardere . 
Nervøs energi 
På Nationaltheatret spilles « Byggmester Solness » som en runddans av skam og dominans . 
TEATER : 
Det er lett å gjøre narr av de seksuelle understrømmene i « Byggmester Solness » . 
Av tårnet som fallossymbol , av høydeskrekken som seksualangst , seksualundertrykkelse eller impotens , av fallet som utilstrekkelighet . 
Stéphane Braunschweig gjør ikke narr . 
Han observerer , beskriver og understreker , og han lar sine skuespillere gjøre det samme . 
Opphisselse Hovedpersonene er begge viljesterke manipulatorer med aktive fantasiliv . 
Byggmester Halvard Solness , middelaldrende , frustrert og lei , tyranniserer omgivelsene mens han både frykter og lengter etter forandring . 
Hele livet har han utnyttet andre mennesker . 
Han føler skyld , men han ønsker også anerkjennelse , å bli fortalt at han er berettiget til storhet . 
Når den unge Hilde Wangel , tilsynelatende skamløs , åpen og direkte , med en tvilsom virkelighetsforståelse og uten respekt for sosiale normer kommer vandrende , kommer også muligheten for å teste ut en ny dynamikk . 
Sammen går de inn i et verbalt rollespill , en utforskning av mulige og umulige overskridelser i et landskap fylt av skam - hans skam . 
Gjennom overspente fantasier egger de hverandre opp , de utfordrer hverandre og hisser hverandre opp . 
Hva som er sant og hva som er oppspinn mister betydning . 
Hva som kan sjokkere den andre og hva som kan pirre dem begge er det de søker etter . 
For begge er det opphisselsen og det å holde på opphisselsen som er poenget , ikke fullbyrdelse eller realisering . 
Spill i spillet 
Gjennom kroppsspråket former Mads Ousdal og Mariann Hole et rollespill i rollespillet , der de fysiske positurene forteller en historie om underkastelse og overtak , om en dragning etter ydmykelse og avsløring , kanskje og kanskje ikke fulgt av aksept , kanskje og kanskje ikke fulgt av straff . 
Med andre viser Mads Ousdals Solness et dominant kroppsspråk , bredbeint , bredskuldret og med oppblåst brystkasse . 
Med Hilde går han ned på kne . 
Han krymper seg . 
Han krummer hendene som om han prøver å beskytte kjønnet . 
Han skjelver og dirrer og lar seg kue . 
Mariann Holes Hilde sprader bredbeint og aggressivt . 
Hun sprer skuldrene og legger kraft i svingende armer . 
Begge skuespillerne benytter seg av kroppsholdninger som trekker oppmerksomheten mot bekkenet . 
Ousdal lar også øyenbruken signalisere at Halvard Solness er en mann i ubalanse , i scener med Hilde og i scener med andre . 
Der er en anspent teatralitet over denne kroppsbruken , en nervøs energi mellom rollefigurene som tilskueren er nødt til å godta som framstilling av de underbevisste behovene de to har : 
Hun for å hevde seg ( og kanskje til og med hevne seg ) , han for å overgi seg . 
Forsterkninger 
Også i scener med de øvrige skuespillerne - Gisken Armand som Aline Solness , Lasse Lindtner som doktor Herdal , Bjørn Skagestad som Knut Brovik , Mikkel Bratt Silset som Ragnar Brovik og Rebekka Jynge som Kaja Fosli - er der noe forstørret ved kroppsspråket i Braunschweigs « Solness » -oppsetning , og med øyenbruken , forsterkninger som undertegnede oppfatter som en oppfordring om ikke å ta det en ser for gitt , men i stedet stille spørsmål ved hva som skal tolkes som konkret handling , og hva som skal tolkes som underbevisste utprøvinger eller følelsesmessige samspill . 
Hva er uttalt , hva er usagt , hva er undertrykt ? 
En skal ikke tro at en har svaret . 
At noe blir vist , betyr ikke at det skjer . 
Scenografien , også den signert regissør Braunschweig , i samarbeid med Alexandre de Dardel , er renlinjet , nær institusjonell , skjærende hvit . 
Den plasserer rollefigurene på en og samme tid i et symbolsk ingenmannsland og i et moderne arkitektkontor . 
Påkostet prakt « The Phantom of the Opera » er en storslått scenekveld . 
MUSIKAL : 
Monumental musikk . 
Dunkel mystikk . 
Melankolsk romantikk . 
Skjebnetung , sentimental dramatikk . 
« The Phantom of the Opera » , som skjønt den ikke kalles « Operafantomet » nå for første gang vises i norsk oversettelse , er en av de moderne musikalklassikere som både bærer med seg en tidløshet og en eim av en annen tid . 
Eventyret handler om utpresning , manipulasjon og oppofrelse , om utstøtelse , hevn , eiesyke og et savn etter skjønnhet . 
La det være nok sagt om handlingen , i « Phantom » er det ikke den som er poenget . 
Stemmeprakt Andrew Lloyd Webbers musikk , som blander innflytelser fra en lang rekke epoker i et umiskjennelig Lloyd Webbersk uttrykk , er både en 1980-tallstidsmarkør og en brobygger mellom tider . 
Hans komposisjoner gir meg alltid lyst til å bruke merkelappen « samtidsbarokk » : 
Musikken , som altså føyer sammen sjangre og tidsepoker , er svulstig , men samtidig harmonisk . 
Den er så rikt dekorert , for ikke å si utbrodert , med detaljer at den fort kan virke overlesset , men samtidig er den så melodisk , med så klare grunnlinjer at den beholder sin orden . 
På Folketeateret sørger lydmiksen for at sangerne får stjernerollen , og det høyst fortjent - de er ypperlige sangere , fra Espen Grjotheim i tittelrollen , via finske Mira Ormala som den inntagende Christine og svenske Carl Lindquist som hennes forelskede Raoul , Solveig Kringlebotn som furten diva og Markus Bjørlykke som hennes mannlige motstykke , Jannike Kruse som stram ballettmester med hemmelig kunnskap , Hans Marius Hoff Mittet som pengetellende operasjef og Øyvind Boye Løvold som hardt prøvet prøveleder . 
Ikke for det , musikerne får også sine anledninger til å skinne . 
Under Atle Halstensens musikalske ledelse har hvert av instrumentene ( eller hver av instrumentgruppene partier der de får dominere lydbildet . 
Et orkester på femten musikere spiller live . 
Seks ballettdansere gir koloritt . 
Et operakor gir kraft til massescenene . 
Bildedrakt 
Bildene er velkomponerte , de også , godt balansert mellom hyllest til og parodi på operasjangerens egen svulstighet , elefant inkludert . 
Scenografien , en kjærlighetserklæring til gamle teaterbyggs eksentriske skjulesteder , er spesiallagd for Oslos Folketeateret , av Andrew Riley . 
Den har i seg stemningene fra West End-oppsetningen i London , men er ingen kopi . 
Det samme kan sies om Stephen Barlows regi og Ewan Jones " ' " koreografi . 
Howard Hudsons lysdesign bør nevnes spesielt . 
Skyggevirkningene understreker det gotiske i grunnmaterialet , og gjør spøkelsestroen troverdig . 
Grjotheims operafantom er menneskelig , ikke overnaturlig , hans skader og de skader han påfører menneskene rundt seg stammer fra et levd liv i utstøtt ensomhet , men at omgivelsene kan tro at hans triks og skremsler oppstår i en åndeverden er fullt forståelig i disse mørke rommene med sine skyggesoner og skjulte irrganger . 
Nedgangstider 
Når generasjoners gang blir generasjoners nedgang . 
SHOW : 
Barnebarn er livets dessert , heter det seg , men i « Bestefar » er det snarere tid for å rydde bordet . 
Showet handler mindre om forholdet mellom bestefar og barnebarn enn om det å eldes og å se konturene av sin egen dødelighet . 
Dette er komikk med en pessimistisk undertone , slett ikke uten skarpe observasjoner , treffende bemerkninger eller muligheter for rungende latter , men likevel , med et resignert drag . 
Livsløp « Bestefar » er tredje show i en livsløptrilogi , skrevet og regissert av Thorsson . 
Alle de tre tekstene har vært spilt av ulike skuespillere og i flere land , hvert sted tilpasset lokale forhold og med personliggjørende detaljer . 
I Norge er alle tre framført av Sven Nordin . 
Først ute var « Hulemannen » med norsk premiere i 2001 , fulgt av « Pappa » i 2010 . 
Begge ble langvarige suksesser , spilt av og på over flere år . 
Men der « Hulemannen » og « Pappa » begge ga inntrykk av å være en miks av allment og personlig - lett gjenkjennelige felleserfaringer iblandet fargeleggende detaljer fra ( i alle fall tilsynelatende ) skuespillerens eget liv , virker « Bestefar » mer distansert og mer generell - i større grad ferdigskrevet , og kanskje helst ferdigskrevet for en eldre , slitnere og mindre vital skuespiller enn det Sven Nordin er . 
På mange måter står den nærmere « En mann ved navn Ove » etter Fredrik Backmans roman - også den regissert av Thorsson og framført av Nordin , i 2016 - enn de to som den offisielt hører sammen med . 
Kanskje skyldes det at livsfasen ennå er et stykke unna manusforfatterens eget liv , kanskje skyldes det innflytelsen fra « Ove » , men det er uansett et misforhold mellom den mann teksten forteller om , og den mann som står på scenen . 
Samtidig er også andre beskrivelser , av personer og situasjoner , så karikerte at de blir livsfjerne . 
En annen tid Generasjonsforståelsen tilhører på mange vis en annen generasjon , en tid der gjennomsnittlig levealder var kortere , og der alderdom , helseproblemer og besteforeldrestatus hang tettere sammen . 
Jeg sier « på mange vis » , for dette er ikke helt konsekvent . 
Teksten ser på en og samme tid på bestefar som gammel og utslitt , og på bestefar som aktiv og interessert . 
Naturligvis finnes bestefedre i begge grupper , og naturligvis kan ett og samme menneske veksle mellom å se seg selv som det ene eller det andre , men slik « Bestefar » er oppbygd , tett knyttet opp mot et forteller-jeg som filosoferer over sitt liv mens han står ved ett og samme hull på golfbanen , virker dette som et mentalt sprik heller enn som en nyansering . 
Indre strid 
Ideene blottlegges . 
I ordene kjempes kampen . 
TEATER : 
Det er en hard verden . 
Glatt , blank , kantete og kald . 
Skjønt lyssettingen er dunkel og skyggene er mange er her ingenting å skjule seg bak eller i . 
Forhenget mellom soner er oppstrimlet , skapt for å se igjennom . 
Konturene er skarpt belyst . 
I dette rommet er Macbeths ambisjoner - og hans overskridelser - blottlagt for alle . 
Idékamp Som Etienne Pluss " ' " scenografi og Kyrre Heldal Karlsens lysdesign , er også Peer Perez Øians regi rensket for staffasje . 
Shakespeares tekst , og ideene i teksten , motsetningene mellom vilje og integritet , maktsug og samvittighet , er det som skal løftes opp og fram . 
Ytre handlinger er redusert til den minimalistiske nødvendighet , voldsomhet som antydninger og omriss . 
De blodige bildene skal formes i tilskuerens eget indre teater . 
Hovedpersonens kvaler - hans skal , skal ikke ? - og den påfølgende kampen for å leve med de valg han allerede har tatt - er strid nok , brutal nok , for i denne oppsetningen er det nettopp denne indre kampen som er den sentrale . 
Dette er ånd , mer enn kjøtt , det er tanketeater og idékamp . 
Bevisst mann Preben Hodneland portretterer Macbeth som et tenkende og bevisst menneske . 
Han er en mann med en levende fantasi , innlevelsesevne og undring . 
Han ser framover i langt større grad enn det hans allierte , kona , gjør . 
Hun er mer umiddelbar , ett av de mennesker som tar ett trinn av gangen . 
Ingeborg Sundrehagen Raustøl gir henne et kalkulerende uttrykk , en manipulerende uutgrunnelighet , i de innledende scenene . 
Dette er en kvinne som gjør det hun synes hun må gjøre . 
Følelsene må vente til etterpå . 
Og det er etterpå , når hun har oppnådd målene sine og får tid til å tenke på det hun har gjort , at hennes fasade smuldrer og skyldfølelsen , oppriktigheten , ikke lenger kan stenges inne . 
De to har motsatte forløp , og selv som allierte , fortrolige og konspirerende , er de ensomme også når de står sammen . 
Vekten av valgene de tar bærer de hver for seg . 
Det personlige ansvaret er nettopp det , personlig . 
Tidløst « Macbeth » er ett av Shakespeares korteste og mest kompakte dramaer , med en rask handlingsgang og en rivende utvikling , gjennom vekst og fall . 
Det er handlingsmettet og tanketett . 
Den ramme det har fått på Det Norske Teatret fremhever tidløsheten i det . 
Skjønt kostymenes skotske rutemønster framstår det som løsrevet fra et der og da , noe som gjør det lett å tenke på det som et her og nå , eller som et alltid og overalt . 
Lydkulissene , komponert av Ole Alexander Halstensgård . 
Tore Ylvisaker og Ole Henrik Moe , knytter det til et teknologisk nå , samkjørt med det kalde , kantete , blanke og glatte rommet . 
Fordums flue 
En flue kan ikke vare evig . 
TEATER : 
« Fordi du trodde du kjente den » , står det på Oslo Nye Teaters plakater for « Den spanske flue » . 
Det spørs om det holder som begrunnelse . 
Det spørs også om ikke den andre opplagte begrunnelsen har gått ut på dato : 
« Den spanske flue » har en lang historie som kassasuksess på norske teatre . 
Den ble først vist for mer enn hundre år siden - den hadde verdenspremiere i 1912 og norsk premiere i 1915 . 
Runar Borges regi fra 1989 , med Henki Kolstad , Kjersti Holmen , Øivind Blunck og Guri Schanke , ble også en TV-klassiker . 
Kan den fortsatt holde på oppmerksomheten i dag ? 
Undertegnede har sine tvil . 
Fysisk komikk Oslo Nye Teater er bartene og parykkene overdimensjonerte , vippeskjørtene er overdimensjonerte , telefonen er overdimensjonert og kniplingene er overdimensjonerte . 
Lydeffektene er overdimensjonerte , ansiktsuttrykkene er overdimensjonerte , og gestene er overdimensjonerte . 
Sminke og antrekk trekker tankene mot sirkusklovneri , pantomime og commedia " dell'arte " . 
Spillestilen er oppskrudd fysisk karikatur . 
Kroppsspråket er lekent og sporty , med løping , hopping , spretting og strekking , klatring og krabbing og knall og fall . 
Rommet , i scenografi av Camilla Bjørnvad , er ( heldigvis ) ikke realistisk , det heller . 
Trapper og avsatser fungerer som klatrestativ , i mønster som av gulvparkett ( men lagd av gymmatter , slik at skuespillerne skal kunne boltre seg ) . 
På tre sider fungerer trampoliner som innganger . 
De brukes ikke hver gang noen kommer inn eller forlater , men når de er i bruk , forsterkes den fysiske komikken og følelsen av tempo . 
« Hektisk » og « hurtig » er naturligvis ikke det samme som « morsomt » , men i det fysiske spillet er der tempo over denne « Den spanske flue » , et tempo som står i kontrast til språket og omstendighetene . 
Farskap og dårskap 
Intrigen bør være velkjent . 
Her spinnes morskap ut av tvil om farskap , med mye dårskap i beste borgerskap . 
I ungdomsgenerasjonen løper hormonene løpsk . 
I voksengenerasjonen forsøker en å skjule egne ungdomssprell . 
Det er noe inntagende over den keitete romansen mellom Betty ( Ingvild Holthe Bygdnes ) og Henrik ( Nils-Ingar Aadne ) , spesielt satt opp mot den mer utagerende duoen Fritz ( Andreas Stoltenberg Granerud ) og Paula ( Henriette Faye-Schjøll ) . 
Voksenpersonene blir jevnt over mer utydelige . 
Farsens forse er at den ufarliggjør . 
Menneskelig feilbarlighet er en selvfølge . 
Endimensjonale figurer kludrer til sine liv , men katastrofene får ingen reelle konsekvenser , og tilskueren kan le og føle seg overlegen . 
Publikum ser jo alt det skikkelsene på scenen ikke ser . 
Publikum forstår jo misforståelsene . 
Publikum vet jo at alt ordner seg til sist . 
Det spørs likevel om det er nok . 
Heretter heter det vi Direkte og uredd , nær og sterk , bygger « Tung tids tale » fellesskap . 
TEATER : 
« Det heiter ikkje : eg - no lenger . 
Heretter heiter det : vi » . 
Slik åpner Halldis Moren Vesaas-diktet « Tung tids tale » . 
Grensene mellom jeg-et og vi-et , ansvaret og fellesskapet , er også temaer i Olaug Nilssens svært sterke Brageprisen-belønnede bok med samme tittel . 
Beretningens jeg-person , Olaug , er mor til et autistisk barn , Daniel . 
Familiens kamp for å klare byrden , omsorgen og kjærligheten , den intense ensomhetsfølelsen og den intense fellesskapsfølelsen gjengis med nådeløs ærlighet og nådeløs kjærlighet . 
Politisk og personlig 
Nå er beretningen blitt teater . 
Ordene lyder som de gjorde på boksidene . 
Redigert og i utvalg , men fortsatt fortellinger fra jeg-et . 
Fire skuespillere gir fortellingen kropp . 
De er alle Olaug . 
De er alle Daniel . 
Slik viser de at alle vi , tilskuerne , også kunne vært Olaug . 
Vi kunne også vært Daniel . 
Hennes vitnesbyrd , intenst personlig , spesifikt og situasjonsbetinget , angår fellesskapet . 
Hvor skal grensene gå , mellom det ansvar hun og hennes familie bærer og må bære , og det samfunnet , det store vi , kan hjelpe med ? 
Situasjonen er uløselig . 
Slitet er uten ende . 
Det betyr ikke at der ikke finnes hjelp eller trøst eller muligheter til å lette børen . 
Dette er ett av flere underliggende budskap , i fortellingen , vi kan godt kalle det for den politiske delen av det - uttrykt gjennom telefonsamtaler med forvaltningen . 
Et annet handler om styrken i kjærligheten , styrken i båndet og styrken i det å kunne og å ville ta ansvar , den menneskelige , private delen . 
Ingen av disse budskapene trenger å forklares . 
De lar seg umiddelbart forstå . 
Nært og symbolsk « Tung tids tale » gjengir og utleverer voldsomt tunge situasjoner , vonde og vanskelige hverdagsinnsikter . 
Den ekspressive iscenesettelsen bringer dem nært , samtidig som den lar dem få lov til å bli symboler , synliggjøringer av at realiteten er enda større og enda mer omfattende enn dette . 
Formen , kraftfullt fysisk 
- Silas Henriksen er kreditert for koreografisk assistanse - skaper situasjoner som på en og samme tid framstår som forstørret og forminsket , sammenlignet med virkeligheten . 
Even Børsums scenografi , en kontainerlignende boks med dører og luker , hard og kantete , bidrar til det samme . 
I den er Olaugs seng en bratt diagonal trapp . 
Selv hvilen er ikke hvile , ansvaret er der alltid . 
Barnet , med voksen kropp , er mektig og ustyrlig . 
Blikkene , også når skuespillerne framstiller kvinnen , og hjelpeapparatet , stirrer ofte ut i rommet , lukket inne og samtidig søkende - men som regel uten å møte den andres blikk i kontakt . 
« Tung tids tale » sørger i seg selv likevel for kontakten . 
Den bygger et felles rom for felles opplevelse av felles ansvar . 
Dette er teater som utfordrer til å vise empati , forståelse og respekt . 
Ukult nok Pernille Sørensen går høyt og lavt . 
Hun er morsomst når hun går til siden . 
SHOW : 
Forskjellen mellom hipp og uhipp ligger i referansene . 
Tanken er ikke ny , og den er ikke min , og den er heller ikke Pernille Sørensens . 
Mange har uttrykt den , utbrodert og ikke , i utsagn med høy eller med lav vanskelighetsgrad . 
Vi kunne ha sitert Pierre Bourdieu , eller vi kunne ha sitert Chris Rock , og hvem vi hadde valgt , ville ha gitt et klart signal om hvordan vi ønsket å bli oppfattet . 
« Kultur » er et helt show bygd over dette grunnprinsippet : 
Det handler om å bruke kulturvalg som statusmarkør - om å jåle seg gjennom å snobbe oppover , og om å jåle seg gjennom å snobbe nedover . 
Outsiderrolle 
Sørensen gjør narr av dem som pynter seg med sin smak for det høye og med dem som pynter seg med sin smak for det lave . 
At det siste er gjort før , og at det er enkelt , påpeker hun selv , i en utlegning om rosablogging og utseendefokus . 
At det første er det samme er like opplagt . 
Sammensetningen gjør « Kultur » til et show som passer begge publikumsgrupper , samt alle som plukker fritt imellom - men ingen av disse gruppene vil strengt tatt bli utfordret . 
Kulturbegrepet i « Kultur » er det utvidede . 
Sørensen veksler mellom høyt og lavt , og trekker ofte også inn slikt som er så sært eller så smalt at det unndrar seg begge merkelapper : 
Fenomener som er så marginale ( eller så utdaterte , eller så lokale ) at de til tross for en viss gjenkjennelsesfaktor verken er kule eller ukule , og dermed nokså ubrukelige som statusmål - bortsett fra kanskje i små , interne sirkler . 
Gjennom å inkludere disse som om de var breddefenomener gjør hun også selv krav på en outsiderrolle , uten å si i klartekst at det er det hun gjør . 
Denne rollen er noe av det som gjør showet vinnende : 
I den ligger både selvironi og selvaksept , og særlig det siste er smittende . 
Bevisst Underveis kommer hun også innom materialisme og infantilisering , holdninger til død og til det å følge regler , blant mye annet . 
Et bevisst forhold til prestasjonspress , et gjennomgangstema i hele hennes komikerkarriere , ligger til grunn for mye av materialet . 
« Et bevisst forhold til » er også generelt en relevant beskrivelse . 
Pernille Sørensen tar på seg oppgaven som den voksne i rommet , en stemme for fornuft , en som hever seg over både jåleri og tomprat , en som velger å forholde seg praktisk til det upraktiske og konstruktiv til det lite konstruktive . 
Hun snakker til rette og skjærer gjennom dårskap . 
Signalordet « faktisk » går igjen som et tegn på hykleri , snikskryt og overfladisk posisjonering , på egne og andres vegne . 
Framføringen virker utilgjort og nær , og teksten har tilstrekkelig mange snublesteiner i setningsoppbyggingen til at den virker mer spontant uttenkt enn den egentlig er - inkludert en forsnakkelse som kanskje og kanskje ikke var planlagt , men som nok uansett kan bli inkludert som liksom-forsnakkelse i kommende show . 
Spinkle saker Helgengaven består av pene bilder og tomme ord . 
MUSIKAL : 
Motsetningen står mellom krig og kjærlighet . 
Jeg røper neppe for mye når jeg sier at kjærligheten er det en skal heie på . 
Likevel har jeg da sagt nær alt det er verd å si om handlingen i « St. Valentin » . 
Historiefortellingen - om en kan bruke ordet historiefortelling om noe så tynt - er knapp og overfladisk . 
Stikkord Strukturen består av korte episoder , som hver kan oppsummeres i stikkord . 
Ingen av episodene går dypere inn i eller videre fra disse stikkordene . 
« St. Valentin » prøver ikke å vise menneskelig utvikling , å gi spenning til konflikter , eller å engasjere på annet vis . 
Historikerne vet mye om tidsepoken ( rundt år 270 ) og lite om personen Valentin , eller Valentinus . 
Odd Grjotheim har i liten grad tillatt seg å dikte , og klarer heller ikke å gi tidsbildet liv . 
Å gjengi på skisseplan er tilsynelatende nok . 
I programteksten sammenligner regissør Bentein Baardson « St. Valentin » med mysteriespill eller pasjonsspill , middelaldersk religionsformidling . 
Gjennom tablåer på offentlige torg skulle analfabeter læres å tro . 
I katolske land fungerer slike spill fortsatt som samfunnslim , og både påskeevangeliet og feiringer av lokale helgener kan samle store folkemasser . 
Folk skravler og spiser , mens opptrinn går sin gang . 
I Norge er tradisjonen nærmest gjort overflødig - unntaket er barneskolers juleavslutninger - og « St. Valentin » vil neppe endre på det . 
At Øyvind Boye Løvold viser en stillferdig autoritet som Valentin eller at en kunne ha likt å se mer av Mari Lerberg Fossums talenter er ikke nok til å gjøre det interessant . 
Dekorativt Fjæreheia er et atmosfærerikt sted , og denne søreuropeiske norske sommeren har det fått preg av det gamle Roma , et Roma som allerede er i forfall . 
Brutte søyler og murrester signaliserer nedgangstid . 
Sammen med moderne stillaser , som lar aktørene bevege seg på flere høydeplan , gir dette en avstand til hendelsene , som er med på å forsvare innholdets knapphet . 
Ryall Burden er kreditert for scenografi . 
Baardson og koreograf Christina Markhus har gjort god nytte av scenerommet . 
Dekorative opptrinn tar plassen i bruk . 
Statistene er mange . 
Forflytningene er raske , positurene klassiske , mens kostymene ( Else Elisabeth Lund ) tydeliggjør rollegalleriets status og tilhørighet . 
Musikalsk må sangerne kjempe mot sangtekster med opphopninger av flerstavelsesord , i konkurranse med intetsigende fraser . 
Begge deler svarer litt for ofte litt for dårlig overens med melodiene , som blander innflytelser fra mange ulike tidsepoker . 
Både vakkert og overveldende . 
Barna gisper av spenning 
Eksplosivt og fengende møte med en Sabeltann-klassiker . 
KRISTIANSAND ( Dagbladet ) : 
Årets « Kaptein Sabeltann » - forestilling i Kristiansand Dyrepark er et frodig og spektakulært syngespill bygd på Terje Formoes første stykker om Sørlandets mest fryktede pirat og hans fargerike mannskap . 
I den spede begynnelsen av eventyret om Kaptein Sabeltann i 1990 sto en stab på åtte mennesker bak sommerens nattlige forestilling i Kristiansand Dyrepark . 
28 år seinere er 45 mennesker i sving foran og bak kulissene for å underholde barn og voksne gjennom sommersesongen . 
Sterke effekter 
De siste åra har stykket vært mer og mer preget av sterke og imponerende pyrotekniske og sceniske effekter , med innlagte sjøslag og heiseanordninger som har gjort det mulig å fly høyt over scenebildet . 
Superskurker har satt seg opp mot Kongen på havet , som han kaller seg , og handlingen har vært drevet fram av til dels magiske innslag . 
I sommer har man valgt å hente fram igjen « Kaptein Sabeltann og Grusomme Gabriels skatt » , et stykke som har vært framført med jevne mellomrom siden midt på 1990-tallet . 
For hver gang har det vært videreutviklet musikalsk og dramatisk . 
Sangene kommer så tett at stykket til tider minner om en rockekonsert for barn . 
« Så synger vi for livet , » som det heter i en av Terje Formoes fengende sanger . 
Tilbake i tida 
Samtidig blir publikum tatt med tilbake til ei tid da Kaptein Sabeltann var en relativt ny trussel mot det fredelige Kjuttaviga . 
De to barna Pinky og Sunniva møter hverandre for første gang , og tante Bassa og Ruben driver vertshus for turister , populært på grunn av sitt kresne kulinariske repertoar , der det norske fenomenet « rullekake » står sentralt . 
Med Sunniva og Ruben såpass sentrale i handlingen får barna skikkelser å identifisere seg med . 
De to blir spilt med entusiastisk innlevelse av Mathea Pedersen Kilane og Sebastian Sjåstad Overå . 
Janne Formoe , den første som spilte Sunniva , kommer sterkt tilbake som tante Bassa , en rolle hun gjør til sin , med østlandsdialekt og trygg vennlighet . 
Skogen står i brann 
« Da jeg var deg , » forsnakker hun seg til Sunniva i en av forestillingens mange in-jokes . 
Ellers har man også lagt inn flere både lokalpolitiske og internasjonale vitser , til glede for den voksne delen av publikum , som når det snakkes om å gjøre Kjuttaviga « great again » . 
I den første timen av stykket har man altså valgt å erstatte det overveldende og eksplosive med et mer nedtont drama . 
Alt er på et vis mer menneskelig , inkludert skurkene som ikke er så hyperfarlige som før og feiende fektekamper der teknikk står i fokus . 
Men så dukker spøkelset til Grusomme Gabriel opp av bølgene , og dermed trykkes det på detonatorene . 
Flammer og eksplosjoner sender hetebølger opp langs benkeradene , og hele skogen synes å stå i brann foran publikums forbløffede øyne . 
En båt i natta Rutinerte skuespillere levendegjør de velkjente skikkelsene . 
Kyrre Haugen Sydness har et sikkert grep om Sabeltann , en mann som er « slemmere enn de snille , men snillere enn de slemme » . 
Med høy energi , Kiss-sminke og kraftfull røst framstår han som det sentrale punkt i handlingen . 
Håvard Bakke er tilbake som hans « skygge » , og Kikki Stormo gjør lykke med sin Gro Harlem Brundtland-aktige borgermesteskikkelse . 
Sommer etter sommer lar man seg imponere av den fabelaktige utescenen i Dyreparken , der seilskuta « Den svarte dame » kommer glidende gjennom natta . 
Det er både vakkert og overveldende . 
Barna gisper av spenning . 
De vet at de har store begivenheter i vente . 
Pina Bausch " ' " dansere er utsøkte . 
Hvorfor lar ikke den norske koreografen dem bevege seg mer ? 
« Nytt verk II » varer altfor lenge og inneholder for mye prat BALLETT : 
Alle som har sett danserne i danseteatret Wuppertal , avdøde Pina Bausch ’ kompani , utfolde seg på scenen , vet at det er en spesiell opplevelse . 
Mange nordmenn har hatt denne opplevelsen , enten gjennom dokumentarfilmen « Pina » eller ballettforestillingen « Vollmond » som gjestet Operaen i 2011 . 
Det er åpen , uttrykksfull dans , der danserne jobber langt utover det som er vanlig pensjonsalder i yrket og får beholde og forfine sitt personlige uttrykk . 
Nå har norske Alan Lucien Øyen laget en forestilling for og med kompaniet , som den første koreografen danserne har jobbet med siden Pina Bausch ’ død . 
Det er et formidabelt oppdrag , og resultatet , « Nytt verk II » vises frem på Operaen i Bjørvika denne uken . 
Dessverre er det skuffende . 
Snakker og snakker 
Øyen er opptatt av å være både dramatiker og koreograf , men er dramatisk bedre til å sette sammen trinn enn til å sette sammen setninger . 
De seksten danserne snakker og snakker , ofte på et engelsk som ikke er morsmålet deres . 
Dialogene er dels melodramatisk pastisj , etterligninger av gammelmodige filmscener , dels eksistensielle betraktninger , ofte insisterende underfundige . 
De mange dialogene er speil og paralleller for hverandre : 
De forskjellige sceneskikkelsene tar opp tråden fra tidligere samtaler , og det snakkes og snakkes om drapet på en far , om en bror som er forsvunnet . 
Men gjentagelsene blir langdryge , ikke suggererende ; de skaper liten nysgjerrighet på å trenge gjennom flettverket og finne ut hva det til syvende og sist handler om . 
Det er også liten variasjon i intensiteten . 
Samtalene man får servert , er som de dramatiske høydepunktene i en film , ofte inderlige og alvorlige , men uten at forestillingen har bygget seg opp mot dem . 
Det virker som om det er meningen at man som skuespiller skal føle veldig mye , men det er vanskelig å føle noe som helst . 
I pausen smuglyttet denne anmelderen til minst fire samtaler som var et ekko av det jeg selv hadde tenkt på vei ut av salen : 
Hvorfor i all verden danser de ikke mer ? 
Fine tablåer 
Ikke dermed sagt at dialoger og monologer ikke kan gå sømløst inn i en danseforestilling . 
Ord ble også uttalt som en del av « Vollmond » . 
Men i « Nytt verk II » er det oppsiktsvekkende hvordan forestillingen får liv og nerve når danserne får bevege seg . 
De drømmende solopartiene , der armene snart nesten kjærtegner danserens egen kropp , snart skyter ut i presise linjer og buer , er nesten hypnotiserende å se på . 
Og det er også tablåer her som er nydelige : 
En melankolsk kvinne som stirrer inn i et stort sminkespeil , et par som leker frydefullt med en koffert , med ansiktene skinnende av muligheter . 
De kolossalt karismatiske skuespillerne gjør slike øyeblikk særlig ekspressive . 
Altfor lang 
Selve scenerommet er også flott . 
Operaens dreiescene får kjørt seg : 
På scenen står store vegger med bruddstykker av interiører på den ene siden og den spartanske bakgrunnen til filmkulisser på den andre . 
Det varme lyset og de stadige kostymeskiftene , mellom klesdrakter fra midten av forrige århundre , øker følelsen av gamle Hollywood . 
Når scenen virvler rundt skapes stadig nye rom , samtidig som publikum hele tiden blir minnet på at de intime rommene er en scene , at det som skjer der , er fremføringer . 
Dette kan sees i sammenheng med at mange av samtalene dreier seg om at én karakter gjenforteller noe som har skjedd til en annen , som sjelden forstår dem slik de vil forstås . 
Delingen understreker bare isolasjonen . 
I dette ligger potensialet til noe spennende som aldri får blomstre . 
I stedet blir de samme historiene gjentatt og gjentatt , i en forestilling som ubegripelig nok varer i tre og en halv time . 
Sist danseteatret Wuppertal var i Oslo , fløy tiden av sted . 
Denne gangen klarte jeg ikke la være jevnlig å kikke på klokken , og bli overrasket hver gang over at det ikke var gått mer enn et kvarter siden sist . 
Mestere på sparebluss 
Noen vil si variert . 
Jeg sier ujevnt . 
BALLETT : 
Det er ikke bare å komme her og love en « mesteraften » . 
Bordet fanger . 
Når Nasjonalballetten inviterer til sine etter hvert tradisjonsrike helaftener , med tre ballettverk av forskjellige toppkoreografer , pleier det å leve opp til navnet . 
Denne gangen oppleves det tidvis som mesterstykker , tidvis som mestere på sparebluss , tidvis som lærlingarbeid . 
Høydepunktet først Alltid pålitelig er likevel tsjekkiske Kyliàn . 
Han har laget kveldens åpningsballett , « Tiger Lily » , som er kveldens høydepunkt . 
Det danses i en ren , streng scenografi , der danserne trekker hvite remser opp av gulvet , og lager linjer som minner om geometri og moderne kunst . 
Remsene blir også bånd mellom dem , i det som er et studium i spenningsfylte relasjoner , smidig og ekspressivt danset . 
De fire parene på scenen synes å prøve å få ordentlig kontakt , møter motstand , og presses etter hvert mot et klimaks av hvinende dissonans i musikken og tilsynelatende en trussel om vold . 
De hylende strykerne gjør denne delen litt slitsom å se på . 
Men så roer det seg til en slags stabilitet , en forsøksvis harmoni , tonsatt av Bach . 
Det er alltid fascinerende hvordan Kyliàn får det til å skje så mye , og så mye forskjellig , mellom scenepersonlighetene han og danserne skaper . 
Maskiner mer enn mennesker 
Deretter blir det eksplosivt åttitall i glinsende grønt , i « In The Middle , Somewhat Elevated » . 
William Forsythe , nesten en slags metakoreograf , blander aerobicestetikk med tåspissdans , der klassiske piruetter og arabesker fremføres i hurtig tempo til dunkende , ganske monotone rytmer . 
Her er danserne imponerende maskiner mer enn mennesker , kropper i bevegelse , ikke distinkte individer . 
Det er en kraftfull påminnelse om den atletiske siden ved ballett , uten distraksjoner , men også , i for stor grad , uten nerve . 
Det er ikke så lett å si hva som skal holde på fascinasjonen balletten gjennom . 
Pretensiøst skrevet 
Distraksjon er det derimot nok av i Alan Lucien Øyens « Timelapse » . 
Koreograf Øyen sitter selv i klovnedrakt på scenen , og fremfører en naivistisk-filosofisk monolog om tidens vesen mens det danses rundt ham . 
Men han burde tidd stille langt oftere . 
Mye av monologen fremstår som pretensiøs , og tar oppmerksomheten vekk fra dansen . 
Den er på sin side ofte vakker , myk og poetisk . 
Scenografi og lysdesign skaper et enkelt , men lyrisk scenerom som både skaper en følelse av lys morgen , der mennesker haster forbi hverandre i en sosial maurtue , og en slags dødens café , der man danser inn i mørket . 
Det er et rom det ville vært fint å få ta inn på egenhånd , uten en styrende stemme i øret . 
Sansekunst 
I « Almost Nothing » skaper rom , klang , kropp og bevegelse et sanselig utforskningsrom . 
SCENEKUNST : 
« Almost Nothing » er en scenekunstopplevelse med vekt på det romlige , det lydlige , det kroppslige og det synlige . 
Ifølge infomaterialet er forestillingen « et forsøk på å presse vulgærmaksimalismen inn i et syltynt minimalistisk format » . 
Undertegnede ser ingenting vulgært i dette , men så er det også så åpent for tolkning hva en ser , at en heller ikke kan si at ordet er feil . 
Mulige tolkninger 
En kan for eksempel lese inn et kjønnsperspektiv . 
Her er to utøvere , en kvinne og en mann . 
Sulekha Ali Omar fører seg på måter som understreker hennes fysiske styrke og kontroll , Håkon Mathias Vassvik mer avventende anspent . 
Han har på seg en svært tettsittende og svært utringet overdel , så lavt skåret at brystvortene befinner seg over tøykanten . 
Han har også på seg skjørt og militærgrønne sokker . 
Hun har bukser , en pyntet , glitrende topp som sitter litt løsere enn hans , og i en del av forestillingen bruker hun også et enormt hodeplagg , så åpenbart utformet i et kunstig materiale at det til og med kan være av skumgummi , formet på en måte som kan få den til å ligne både på en støvkost og på en Marie Antoinette-parykk . 
Senere bruker han den samme hodepryden . 
Kjønnsrolleironi , eller diskusjon ? 
Kanskje begge deler . 
En kan også lese inn en geografisk-geologisk-meteorologisk hyllest til det nordnorske : 
Langsomt kommer lyset , som lys i mørketiden . 
Senere bærer scenerøyken , eller tåken , lysskimmer med seg . 
Er dette ment som en etteraping av et værfenomen en må nord for Polarsirkelen for å se ? 
Igjen , kanskje , men kanskje er dette også bare en tanke i meg , påvirket av at jeg selv og de to på scenen er nordfra - Vassvik fra Finnmark , Omar fra Troms og jeg selv fra Nordland - av at dialektene som brukes i det språklige er nordnorske , og av at gulvdekket underveis blir omformet slik at det ligner kantete , blå-grå-grønne fjellknauser ved havet . 
Pedersen er for øvrig fra Oslo . 
Slektskap « Almost Nothing » er beslektet med arbeider av grupper som Verdensteatret og De Utvalgte , men mennesket har en langt større plass her enn hos førstnevnte slektning-kompani . 
Her brukes også tekstutdrag , korte sitater fra Vibeke Tandbergs bok « Joelle Joelle » . 
I info om forestillingen er den omtalt som en roman . 
Utdragene får den til å lyde som et prosadikt . 
Men « Almost Nothing » er ikke en verbalforestilling . 
Det er ikke tekstens mening som vektlegges , men musikken i ord , lyder , rytmer og klanger . 
Dette forsterkes av måten aktørene bruker stemmene på : 
De snakker med strupene , mens fremre del av munnen holdes så ubevegelig som råd er . 
Ordene må konkurrere med lydkulisser og musikk - her kreditert som lyddesign av Vilde Nupen . 
Vokalklanger og setningssang blir også naturlig fremhevet av den nordnorske dialektbruken ( som i « på innersia a " ' " ytterdøra » ) . 
Hovedelementet i Olav Myrtvedts scenografi er et gulvteppe eller dekke , i et materiale som forblir mystisk . 
Er det mykt eller hardt , skarpt eller ettergivende , tekstil eller papir , eller kanskje endog plast ? 
Svaret spiller liten rolle , men strukturen er slik at fingertuppene blir nysgjerrige og får lyst til å berøre det . 
Tomrommet rundt og over er også en vesentlig del av det scenografiske rommet , og det samme er aktørenes klær ( også kreditert Myrtvedt ) , samt lyskasterne , som er plassert mot veggen på den ene siden av scenen . 
Lysdesignen er ved Tilo Hahn . 
Smalt blir bredt 
Lyder det sært og smalt ? 
Det er det nok også , « Almost Nothing » prøver på ingen måte å være alt for alle . 
Undertegnede får heller ikke like mye ut av alt . 
Der er deler i forestillingen som for meg virker som transportetapper , men jeg er åpen for at de taler mer til andre enn til meg , at der kan være kvaliteter også i disse som jeg ikke umiddelbart ser . 
Etter forestilling sitter jeg uansett igjen med et smil om munnen og med glede i kroppen . 
Som jeg har gjort underveis , opplever jeg også etterpå at jeg har vært med på noe fint , og jeg vil bli overrasket om ikke minst en og sannsynligvis flere av virkemiddelkombinasjonene i dette dukker opp i minst en og sannsynligvis flere teaterforestillinger på minst ett breddeteater i løpet av kort tid . 
Melkeramp og brushoder 
Da damene streiket og politiet slo , vaskekona eglet og publikum lo . 
TEATER : 
Kan åttifem år gammel arbeiderhistorie ha noe å si folk i dag ? 
På Grenland Friteater er svaret et klart og rungende ja . 
« Meierislaget 1933 » - om meieristreiken i Porsgrunn i 1933 , med frampek mot nazismens inntog og mot norsk politis smertefulle dobbeltrolle under krigen - er underholdende politisk folkekomedie om et samfunns valgmuligheter . 
Forestillingen handler om måter samhold bygges og måter samhold brytes ned . 
En stor konflikt i et lite miljø avdekker strukturer som også tidligere har vært der , men som er blitt glattet over . 
Tro mot type 
I form og tematikk er « Meierislaget 1933 » folkelig teater . 
Her er mye og treffende typekomikk , og skuespillerne ser ut til å ha det moro med sine skikkelser - som kan deles inn i melkeramp , brushoder , meglere og eglere . 
Både i spill og i tekst er karaktertrekk klare . 
Allerede i de første replikkene hver person sier , blir personlighetene etablert , og utover i handlingen endres ikke inntrykkene av dem , de bare utdypes . 
Den utvikling som finnes i forestillingen , finnes i handling og i dynamikken mellom personene . 
Meieriarbeidersken Ellinor ( Lena Barth Aarstad ) går nærmest gjennom en politisk vekkelse . 
Hennes sjef Fru Leite ( Geddy Aniksdal ) må velge om hun skal vise lojalitet til bedriftseierne eller de ansatte.. 
Også politimannen Kjellevold ( Lars Vik ) befinner seg i skvis mellom ulike hensyn : 
Å følge sine egne idealer og å skape trygghet , ro og orden i lokalmiljøet , men samtidig måtte samarbeide med krefter han helst vil stå imot - her ledet av det nasjonale politiets Jonas Lie ( Svend Erichsen ) . 
Sentralt står også sinna-kommunisten Ruth ( Kjersti Posti Høgli ) , mammadalt-nazisten Harald ( Hadle Reisæter , rollen er basert på historiske Harald Franklin Knudsen ) , og intrigemakeren Fru Lillevann , som er vaskekone både på politistasjonen og på meieriet ( Anne-Sophie Erichsen ) . 
Sistnevnte blir raskt en publikumsfavoritt ( jadaneida ) , som den kostelig spilte komedieskikkelsen hun er . 
Dette er teater med commedia " dell'arte-trekk " , men med norsk språk og norske markører - en form som her til lands beherskes best av nettopp Grenland Friteater . 
Tidsriktige trekk 
Språket fortjener å nevnes for seg . 
Tor Arne Ursin har skrevet et manus som flyter særdeles godt muntlig , og som samtidig er rikt på formuleringer som får i alle fall én publikummer til stadig å tenke at « dette ordet burde vi ta i bruk igjen » . 
Ut fra samtaler overhørt i pausen og under forflytning tror jeg flere rundt meg er enige i det . 
Språket signaliserer også tydelig både personlighetstrekk hos de enkelte , hvilket samfunnslag de kommer fra , hvilket sted i Telemark og hvilken side av elva i Porsgrunn . 
Ut fra publikumsreaksjonene å dømme er disse lokale markørene velvalgte . 
Ursin holder seg nokså lojalt til historiske hendelser , men viser fri og leken holdning til persontegninger og persondynamikk . 
Et annet virkemiddel som bør trekkes fram , er arbeidersangene . 
Ifølge Ursin , som altså har ansvar både for manus og for regi , er tekstene til dem skrevet i tidsepoken , av en ukjent lokal dikter , mens melodiene ( som også lyder tro mot tidsepoken ) i all hovedsak skrevet nå . 
( Unntak er « Internasjonalen » og den tyske statspolitisangen « Die Fahne hoch » . ) 
Disse framføres av damekoret som også opptrer som statister , det vil si handlende husmødre og streikende meiersker i forestillingen , og av de skuespillere som enten er streikende eller streikesympatisører . 
Andre , tidsriktige elementer , som ( tilsynelatende originale ) fagforeningsbannere og ( tilsynelatende originale ) kjøretøy forsterker miljøtegningen , og rammen rundt kunne ikke kledd materialet bedre : 
« Meierislaget » spilles utendørs , på Sjøfartsmuseets småbytun , altså et mini-Porsgrunn der gamle bygninger har sterk lokal forankring . 
Under klærne 
Et utstillingsvindu for tankegods om klær og forbruk . 
TEATER : 
Hva ville skjedd om klesbutikkens utstillingsdukker kom til live ? 
Hva ville de ha sagt og gjort ? 
Spørsmålet melder seg når skuespillerne i « Lyset skal bare skinne på meg og mine ønsker » entrer scenen . 
De har hetter foran ansiktene , som får dem til å se ut som nettopp butikkenes mannekenger . 
I drøyt to timer skal de filosofere over og herje med ideologien bak og under klærne , og selv om ansiktsmaskene ikke blir sittende på så lenge , bevares følelsen av at dette foregår i et utstillingsvindu , der mennesker har lite de skulle ha sagt , og moteindustrien desto mer . 
Tankestrøm Elfriede Jelineks tekst befinner seg et sted mellom kåseriet , prekenen og den frie tankestrømmen . 
Den kan oppleves som om den går i sirkler , ikke gjennom språklige gjentakelser , men gjennom ankerfester for tematikk som den flere ganger vender tilbake til . 
Ole Johan Skjelbreds regi har kledd den i en drakt av drømspill , blandet med moteoppvisning og installasjonskunst . 
Det handler om forbrukerkultur , helst med en u- foran kulturen . 
Om penger og fordeling , bærekraft og mangel på bærekraft , forfengelighet , kroppspress og kjøpepress . 
Det handler om reklamens påvirkning , nærmest propaganda , for forbruket som religion , og om mennesket som tar imot denne påvirkningen . 
Det handler om selvbilder formet av tekstil . 
Teksten er massiv , selv etter nedredigering av regissør Skjelbred og dramaturg Siri Løkholm Ramberg er den komplisert og til tider krevende å huske for skuespillerne . 
Suffløren må flere ganger gi stikkord . 
Samtidig er den musikalsk og rytmisk , og rik på ordspill . 
Noen ganger virker ordene valgt mest for ordlek , som om meningen er mindre viktig enn lydene . 
Men likevel , eller kanskje nettopp derfor , smyger også visdomsord med uventet mening seg stadig inn , opp og fram . 
Taktskifter Ole Johan Skjelbred har lagt inn flere stemningsbrudd og taktskifter i måten han bruker skuespillerne . 
Deler av teaterforestillingen « Lyset skal bare skinne over meg og mine ønsker » er fulle av fysisk utfoldelse , lekne og absurde . 
Men dette er de på en måte som understreker det mekaniske eller kanskje heller ikke-menneskelige preget i spillet . 
Den tyske originaltittelen er « Das Licht im Kasten » , som betyr noe i retning av « Lyset i monteren » . 
Og scenografien , også signert Skjelbred , kan minne om nettopp en utstillingsmonter , eller et utstillingsvindu , der hvite plastforheng rammer inn utstillingen . 
Ane Aasheim har designet kostymene , og klart å få dem til å se ut som billigkopier av haute couture , med snitt , stoff og stilgrep som gjør dem til parodier på slikt en ser på catwalken , samtidig som de er mulige for skuespillerne å bevege seg nokså fritt i . 
Drømmen om drømmen 
Teater møter livsstilsjournalistikk . 
TEATER : 
Scenografien varsler at dette skal handle om livet som oppussingsprosjekt . 
Sven Haraldsson har latt veggene , dekket av sponplater , stå delvis malt . 
I rosa , dagdrømmens og naivitetens farge . 
Deler av veggene er tagget med stikkord , stikkord forestillingen direkte eller indirekte berører underveis . 
Punktlister 
Også i tekst er « Plutselig står jeg igjen med meg selv i hånden og ser ut over byen » en stikkordspreget teateropplevelse . 
Mye nevnes , lite utdypes . 
Forestillingen kan på mange måter minne om en oppslagstavle med punktlister , der hver liste hver på sitt vis gir forslag til forbedringer . 
Hva er viktig i livet , hva er oppnåelig ? 
Hvilke små forandringer kan gjøres for å få en bedre hverdag ? 
Hva er en bedre hverdag ? 
Så er det som om svarene på disse spørsmålene , og på flere som dem , er revet løs fra spørsmålene og stokket om på . 
Der er ingen sammenhengende fortelling i « Plutselig ... » , og det er heller ikke slik at den består av separate fortellinger som berører hverandre . 
Snarere er det snakk om en sammenstilling av tanker og ideer om hva som trengs for at en skal føle at en har det godt . 
Livsstilsjournalistikk i form av teaterillustrasjoner ? 
Vi kan godt kalle det for det . 
Tid og miljø 
Ut av alle disse små bruddstykkene danner det seg likevel et tidsbilde og et samfunnsbilde . 
Det er et bilde som viser at de fleste har det nokså bra : 
Drømmene handler ikke om grunnleggende behov , men om små og store tilleggsgleder . 
De fem skuespillerne viser fram fliker av personligheter , som alle kunne ha blitt til rolleskikkelser , men som alle blir lagt vekk allerede mens de er på skissestadiet . 
Hun som drømmer om å føde naturlig . 
Hun som drømmer om en av-knapp . 
Hun som drømmer om å være mer tålmodig med barnet sitt . 
Hun som i en alder av noen-og-nitti har lyst på en kjæreste . 
Hun som ønsker seg peis og heis . 
Hun som vil ha et barnebarn som bestevenn . 
Prosjektet framstår som ufarlig , ukontroversiell hverdagsinspirasjon . 
Det er trivelig , inkluderende og allment gjenkjennelig , men fører neppe til nye oppdagelser hos dem som ser det . 
Flytter grenser 
Lenge leve snikoppdragelsen . 
TEATER : 
Akkurat idet en tror at « Der går grensen ! » skal bli en absurdkomedie av crazykrim-typen , snur den , og blir dokumentar i stedet . 
Akkurat idet en tror at det skal den fortsette å være , snur den , og den blir teaterdugnad . 
Slike vendinger er der flere av , i « Der går grensen ! » . Dette er en humorforestilling som går på tvers av sjangergrenser , men som likevel følger en kjent humorstruktur : 
Oppbygging , klimaks , omslag , nullpunkt , ny oppbygging , nytt klimaks , nytt omslag - eller nytt omslag uten at den først har nådd et klimaks - og ny oppbygging igjen . 
Den har et tema vi alle kan relatere oss til : 
Naboskap . 
Sjangerfråtsing Manusforfatter og skuespiller Ane Skumsvoll , hennes medspiller Håkon Moe og deres regissør Morten Joachim klarer å skape en forestilling som på en og samme tid er reelt uforutsigbar og svært gjenkjennelig , med elementer fra mange av teatrets ulike underkategorier . 
Overgangene mellom de ulike sjangerkategoriene er noen ganger korte og tilforlatelige , og andre ganger lange og brå , for selv om noen av disse underkategoriene bor i samme nabolag , er der også noen som befinner seg utenfor bygrensen . 
Skumsvoll & co er blant mye annet innom absurdkomikk , pedagogisk opplysning , interaktivt teater , selvironisk bekjennelsesterapi , referansehumor , musikkteater , pinlighetshumor , sosial kos og metateater . 
Den som så Skumsvoll i « Det gode mennesket fra Sezuan » på DNS i fjor høst , vil se hvor det gode mennesket fra Husebygrenda ( og nå Bergen ) kommer fra , hun som spiller roller ut av sin datters soveromsvindu . 
« Der går grensen ! » har sekvenser som virker særdeles godt egnet for kuriosa-samleren på quizlaget , og sekvenser som kunne stått alene på en standup-scene , den har allsang og rollespill , og den har monologpartier som i seg selv blir flerstemte . 
Tempoet avpasses sjangergrepene , og tilskueren får også anledning til ettertanke underveis . 
Igjen viser Ane Skumsvoll sine evner til å lade sine roller med følelse . 
Få skuespillere kan framstille utviklingen fra småamper stemning til fullkomment hysterisk raseri så troverdig som henne . 
Noe for alle 
Humor er en vanskelig øvelse , en sjanger der det ofte blir tydelig at « en størrelse passer alle » er like uvanlig i scenekunsten som i klesbutikkens prøverom . 
« Der går grensen ! » nærmer seg likevel morsomt for alle , ettersom den får til « noe for hver » -prinsippet , samtidig som den har egenart . 
Dette er teater med personlighet , og også vi som ikke kjenner Ane Skumsvoll annet enn fra scenen , kan se at hun har fylt den med sin personlighet og med sine prioriteringer . 
Som selverklært dugnadselsker og selverklært snikoppdrager viser hun her både samfunnsånd og snikoppdragelse i praksis . 
En kan godt hevde at « Der går grensen ! » i seg selv er en snikoppdragende teateropplevelse . 
Det er den så absolutt , men det gjør den likevel ikke til en pekefinger-aktig eller moralistisk ladet opplevelse . 
Til det er den altfor underholdende . 
Skyggeliv « Andvake » vil så gjerne være bevegende teater . 
TEATER : 
De er småfolk , og de lever under store vanskeligheter . 
Etter at Jon Fosse for noen år siden gjorde det klart at han så seg ferdig med å skrive for teater , har vi sett en bølge av dramatiseringer av hans romaner : 
« Morgon og kveld » , « Det er Ales » , og nå « Andvake » -trilogien . 
Den består av bøkene « Andvake » , « Olavs draumar » og « Kveldsvævd » . 
Disse dramatiseringene har mye felles seg imellom , og mye felles med Fosses øvrige forfatterskap . 
Det handler om savn og lengsler , om overganger mellom liv og død , om det usagt innforståtte og det fortidde uforståtte . 
Både og Teaterforestillingen i Bergen åpner lovende , og utvikler seg både i positiv og negativ retning . 
Den har inderlige , sterke øyeblikk , men den har også øyeblikk som insisterer så sterkt på sin følsomhet at det er det påtatte i dem som blir synligst . 
I enkelte scener ropes det så høyt og så lenge at oppmerksomheten blir trukket vekk fra det som faktisk blir sagt . 
Parodien er nær og rykker stadig nærmere . 
Disse scenene reduserer gjennomslaget til de scener som i seg selv er helstøpte . 
« Andvake » har mange vakre bilder . 
Portrettene av det unge paret Alida og Asle er ømt tegnet , med fine , antydende nyanser som forteller mye om dem som personer , om familiene de stammer fra , og om vilkårene de lever under . 
Samspillet mellom Karl-Vidar Lende og Anne Wiig viser den trøst og det fellesskap de to ensomme menneskene har i hverandre , noe som i seg selv understreker hvor utsatte de er hver for seg . 
Båndene mellom Asle og Alida er fint og varsomt formidlet , og kontrastene til det de møter fra andre mennesker er store , så store at flere av rollene rundt dem virker i overkant forenklet . 
Kommunikasjon 
Det har vært sagt om Fosses skikkelser at de sliter med å forstå hverandre , men også at de sliter fordi de forstår hverandre for godt . 
Dette gjelder også persongalleriet i « Andvake » . 
Paret i sentrum er to unge , sårbare og nokså naive mennesker som er så lette å lese at de blir enkle ofre for manipulatorer og utnyttere . 
Nøden fører dem inn i desperasjon , og inn i impulsive , farlige valg . 
Trilogien går fra en tid da Bergen fortsatt ble kalt Bjørgvin , i tiden kort før barnet Sigvalds fødsel , til Alidas datter Ales - Sigvalds halvsøster - er blitt en gammel kvinne . 
Som i så mange av Fosses øvrige verker , er skiftene mellom det levde og det åndelige , minnene og nåtiden glidende og musikalsk sammenvevde . 
Sandsund lar innledningen spilles som gjennom et filter av Lygre , med handlingsbeskrivende replikker i slekt med sceneanvisninger . 
Trinnvis går skuespillerne over i en mer handlende , gjengivende opptreden , men også senere brukes beskrivelser aktivt , som en utvidelse av det vi ser . 
Dordi Strøms scenografi er fleksibelt minimalistisk , med materialer , farger og former som viser hvor sterkt forankret i kystmiljøene handlingen og dens personer er . 
Lysdesignen , av Arne Kambestad , tar også opp i seg farger fra havgap og fjorder . 
Felespillet fra Erlend Apneseth omgir Asle og Alida med musikk å hvile i , og musikk å våkne av . 
Verdig avskjed 
Under den strenge overflaten går ømheten dypt . 
TEATER : 
3. august 1964 er den dagen Dordi , snart fjorten år , forstår hva respekt er . 
Det er også den dagen Dordis bestemor , Lydia , forstår at Dordi ikke lenger er en « småpike » , men også et menneske som kan ha noe å lære henne . 
Antydninger Gretelill Tangen går nå av som pensjonist , og « 3. august 1964 » markerer hennes avskjed med Rogaland Teater . 
Det er et verdig , lavmælt farvel . 
Tore Renbergs enakter er spesialskrevet for henne , og det er blitt en tekst som respekterer hennes særskilte kvaliteter som skuespiller : 
Evnen til å antyde . 
Evnen til å synliggjøre det store i det lille . 
Utad er Lydia en striks kvinne , en kvinne som er opptatt av fasade og regler . 
Hun har bestemte omfatninger om hva en snakker og ikke snakker om . 
Barnebarnet tester grensene hennes , og en dag oppdager begge at det bor mer i den andre enn de hadde trodd . 
Med det får Tangen også vise fram ømheten i rollefiguren , hennes ( og sin egen ) følsomhet og klokskap . 
Mareike Wang lykkes i å skape en tenåringsskikkelse på grensen mellom barnlig og moden . 
Dordi er spontan og inderlig , tøff og godhjertet . 
Både bestemor og barnebarn blir mennesker en kan tro på og kjenne igjen . 
Tabuet som brytes i « 3. august 1964 » er ikke skambelagt . 
Det som er bortgjemt , er det i et håp om å beskytte . 
Lydia ønsker å skjerme datterdatteren , datteren , seg selv og alle andre fra realiteter ingen av dem til sist kan skjermes fra . 
Intimt format 
Forestillingen er , på alle måter , intimteater . 
Virkemidlene er enkle . 
Settingen er intim , og konfliktene er nære og hverdagslige . 
Problemstillingene tilhører menneskelivets aller mest allmenne . 
Likevel berører « 3. august 1964 » et tema det sjelden snakkes om , også i 2018 : 
Døden , og hvordan vi levende forholder oss til de døde . 
Det hele løses på stillferdig vis . 
Et drama uten drama ? 
Ja og nei . 
Der finnes nok av sinnsbevegelse under overflaten , og ikke alt blir forsøkt forløst . 
Det er en god ting , i tråd med hovedpersonens personlighet , og det innebærer dessuten at tilskueren kan lese inn sine egne forståelser av situasjonen . 
I « 3. august 1964 » finnes så vel uomtalte sorger som vemod og trøst . 
Thomas Dybdahls myke musikk bærer følelser med seg , og Mareike Wang synger dessuten en hjerteskjærende forsiktig versjon av « Blott en dag » . 
Arild Østin Ommundsen gir både skuespillerne og publikum tid og ro til refleksjon underveis , i det at han lar begge skuespillerne få lov til å utfolde seg i langsomt tempo . 
Persondynamikken endres sakte , men avgjort . 
Begge rollefigurene vokser som mennesker . 
Innledningsvis har Tore Renberg vært svært opptatt av å markere at vi befinner oss nettopp i 1964 . 
Etter hvert som stykket går sin gang , og situasjonene utdypes , blir teksten også mer situasjonsorientert , heller enn tidsbilde-orientert , og også det språklige framstår som mer tidløst . 
Fars kamp 
Da mannen skulle stelle hjemme , signert Knausgård . 
TEATER : 
En setning i Karl Ove Knausgårds bok « Om våren » fikk denne kritikeren til å le høyt og lenge , en replikk fra hans elleve år gamle datter . 
« Det var mer informasjon enn jeg ba om . 
» Karl Ove Knausgård har bygd sitt forfatterskap på mer informasjon enn noen har bedt om . 
Skjønt , populariteten tatt i betraktning har nok også han et poeng , når han lar bokas far svare « det var jo akkurat den informasjonen du ba om » . 
Denne replikkvekslingen møter , som en av flere , hjertelig latter også fra publikum når Anders T. Andersen nå iscenesetter Knausgård-boka . 
Samtid og framtid 
Som boka « Om våren » , beveger teaterforestillingen « Om våren » seg mellom et fortidsplan , et samtidsplan og et framtidsplan . 
Torbjørn Eriksen har rollen som fortelleren . 
Eili Harboe , som er i starten av sin teaterkarriere , men som allerede har markert seg i film ( Joachim von Triers « Thelma » ) spiller elleveåringens lillesøster , hun som i fortellingen er et tre måneder gammelt barn . 
Harboe er på en og samme tid babyen og babyens framtidige , seksten år gamle jeg , slik Eriksen på en og samme tid er den førtiseksårige versjonen av fortelleren , hans fortidige og hans framtidige jeg . 
Sentral er også hans kone , spilt av Ragnhild Mønness , som den dagen historien utspiller seg er pasient på et psykiatrisk sykehus . 
Hun er mer tilstede i oppsetningen enn bokas kone er i boka , og hun blir også i større grad sett som subjekt , i det at hun deler fortellerens tekst og jeg-ståsted . 
Slik framstår mann og kone som en felles enhet , foreldre som sammen forteller for sitt barn . 
Han , som i boka både føler seg ensom og i praksis er alene om ansvaret , blir her en av to ansvarlige . 
Samspillet mellom Mønness og Eriksen gir variasjon til scenene og minner oss om konas betydning både for ektemannen og for barna , men det motarbeider samtidig noe av tonen i teksten . 
Mannens følelse av ensomhet er i « Om våren » selve årsaken til at han forteller . 
Han vil at hans barn , og hans kone , skal vite hvordan han hadde det . 
Han vil at de skal forstå ham , og vite hva de betyr for ham . 
« Om våren » er et framtidsbrev til barnet , men også et samtidsbrev til kona , et dette-gikk-du-glipp-av , du-var-der-men-du-så-ikke-det-jeg-så x 2 . 
Og samtidig : 
Også dette grepet understreker at tid har gått og innsikter modnet før vi , teaterpublikum , får høre fortellingen . 
Skifter og mestring Både Harboe og Mønness skifter mellom å framføre tekst som om deres rollefigurer deltar i ( spørrende ) samtale med fortelleren , og som om de gjengir fortellinger de allerede kjenner , fordi de allerede , ofte , er blitt dem fortalt av ham . 
Dette grepet forsterker bildet av dem som tett sammenknyttet familie . 
Det signaliserer « vi kjenner hverandre , fordi vi kjenner disse historiene » . 
Samtidig signaliserer de også den undring og den fremmedgjøring mennesker kan føle for sin egen fortid . 
Var det virkelig meg ? 
Var det virkelig slik det var ? 
Har jeg noen gang vært så liten og så forsvarsløs ( eller så syk , eller så tvunget til å ta ansvar ) ? 
Skuespillerne mestrer disse parallellnivåene til fulle . 
Eili Harboe gir rollen som datteren et ualminnelig følsomt nærvær , en følelse av umiddelbarhet , en nærmest gjennomskinnelig ekthet og ungdommelig undring . 
Hun virker utilgjort og ukunstlet . 
Dette er det selvfølgelig ikke enkelt å oppnå , det krever en særs bevisst balanseevne fra skuespilleren . 
Datteren er troverdig som individ , uten å tape sin kraft som symbol : 
Barnet bærer ikke bare den voksnes framtid med seg , men også den voksnes fortid , med håp , erfaringer , savn og sorger . 
Denne bevisstheten er gjennomgående i Knausgårds bok , og i Knausgårds hele forfatterskap . 
Den er også gjennomgående i forestillingen . 
Eriksen framstår innimellom som nølende . 
Undertegnede opplever dette som rollefigurens nøling , ikke skuespillerens . 
Hans leting etter ord får ordene , når han uttaler dem , til å framstå som om de ble fortalt for første gang i øyeblikket . 
Dermed framstår de også som oppriktige , og med det er det lettere å godta formuleringer som ellers kan oppleves som skjemmende klisjeer . 
Andersen-stil Anders T. Andersen har det siste halvannet året rendyrket sin særegne dramatiseringsstil gjennom flere prosjekter , der det virker som om han forsøker å gi svar på spørsmålene « hvor få effekter skal til , for å gjøre litteratur til liv ? » , « hvor gjenfortellende kan teatret være , og likevel framstå mer som teater enn som gjenfortelling ? » . 
« Havboka » , « Historie om et ekteskap » , « Kimen » og nå « Om våren » kan sees som en serie , med felles kjennetegn : 
Teksten framføres nøkternt , med myke overganger mellom de tekstdeler som blir gjenfortalt og de tekstdeler som blir gjenskapt gjennom spill . 
Disse oppsetningene har det nemlig også til felles at de veksler mellom et nåtidsplan og et fortidsplan , der også nåtidsplanet har preg av tilbakeblikk . 
Gjennom tilbakeblikket understrekes det hvor subjektive ståstedene er . 
En « slik opplevde jeg det som skjedde » - formidling . 
Scenografi ( også signert Andersen ) er minimalistisk , teknisk utstyr er synlig , og på bakveggen vises poetiske , symbolladede fotografier , ofte av natur eller av mennesker framstilt som natur ( denne gang av Dag Alveng , Per Maning og Tom Sandberg , « Om våren » bruker også malerier av Geir Yttervik og videodesign av Andersen ) . 
Noe av det som på boksidene framgår i klartekst , gjøres til undertekst i teatret , ved at ( deler av ) forklaringen er erstattet av stemningsskapende musikk . 
Blant fotografiene denne gang er Tom Sandbergs velkjente barneportretter , blant dem det berømte bildet av babyen på stranden . 
Ømheten i disse bildene tilkjennegir en dyp kjærlighet som forestillingens og bokas farsfigur viser i all sin handling , skjønt han i sine ord tviler på seg selv og sin egen omsorgsevne . 
Ansvarsfølelsen og skyldfølelsen henger tett sammen . 
Ett fotografi oppleves feilplassert : 
En naken , sensuelt dandert og harmonisk hvilende kvinnerumpe ( også den fotografert av Tom Sandberg ? ) blir brukt som bakgrunn for konas selvmordsforsøk , for mannens forsøk på å vise barna omsorg umiddelbart etter konas selvmordsforsøk , og for mannens samtale med mor til ett av barnas venninner . 
Klokt utvalg 
Skjønnhetsfeil til tross er « Om våren » , slik undertegnede ser det , det av dramatiseringsprosjektene i Andersens serie som i størst grad har lyktes . 
Dels skyldes det skuespillernes evner til å gi litteraturen liv . 
Dels skyldes det tekstutvalget . 
Forfatterens hang til å besvangre hver minste lille hverdagsdetalj med symbolsk mening , til å pøse på med informasjon og selvanalyse , virker her , som i Ole Anders Tandbergs dramatisering av « Min kamp » ( Riksteatret , Agder Teater og Oslo Nye Teater 2016 , Stockholms Stadsteater året før ) mindre overveldende og mindre utmattende fordi redigeringene er gjort med klokskap . 
Tekstmengdene er fortsatt store , men de er håndterlige . 
Her , som i Tandbergs « Min kamp » -dramatisering , kommer også tekstens ( ofte subtile ) humor tydelig fram . 
Tone og framføring gir varme til utsagn som også kunne blitt oppfattet som kyniske . 
Slik blir « Om våren » ikke bare en forestilling om omsorg , men også en forestilling som viser omsorg : 
Omsorg for opphavsmaterialet , for opphavspersonen og hans familie , for oppsetningen og for oppsetningens personer , og dessuten for publikum . 
Dette var det langt fra selvfølgelig at prosjektet skulle få til , og det har det fått til . 
Statsteatret er en norsk nasjonalskatt Store verdier TEATER : 
Grådighet gjør godt , og gutta fra Grefsen vil være Gordon Gekko . 
Mor synes heller at de skal samles i sofaen og ha det koselig . 
I familien Kielland skal ingen spise alene . 
Statsteatrets norgeshistoriske teaterserie har nå nådd 1980-tallet og åttende episode - handlingen i « 1980 - Aker Brygge » går fra 1986 til 1990 - og familien arver plutselig en hel masse penger . 
De skal selvfølgelig investeres . 
Kapitalismen er inne i en gullalder . 
Ordet « krakk » er det ingen som tenker på . 
Mor Agnes ( Per Kjerstad ) og sønnene Einar ( Gard B. Eidsvold ) , Wilhelm ( Kim Sørensen ) og Alexander ( Cato Skimten Storengen ) er utstyrt med noe ulike ressurser fra naturens side , og har dessuten noe ulike verdisyn . 
Dermed er det duket for verdikamp . 
Grenseløst 
Ingen setter Statsteatret i et hjørne - eller i en boks . 
Gruppa har klart å fornye virkemidlene sine for hver enkelt forestilling som har gått , samtidig som de har beholdt sin grunnsignatur . 
De lager historietimer med samtidsrelevans , utført i et lekent og fartsfylt formspråk som hver gang låner stilgrep fra populærkultur i de tider forestillingene er lagt til ( blant dem : westernfilm , mafiafilm , film noir , radioteater ) . 
De skaper underholdningsteater - svært underholdende underholdningsteater - med alvorlig klangbunn . 
I « 1980 - Aker Brygge » er det ikke én sjangerfamilie stilgrepene er hentet fra , vi har da nådd postmodernismen . 
I stedet er referanserikdommen vid og bred og høy og lav - med linjer blant annet til amerikansk film ( fra « Wall Street » til « Rain Man » og « Pretty Woman » ) , musikkvideoer , hitlistelåter og Oslos ( og Ibizas ) uteliv . 
( Uten å røpe hvordan kan vi si at her også er lånt fra et klassisk amerikansk skuespill fra 1949 , med problemstillinger som igjen ble relevante fra 80-tallet og inn i vår tid - også « En handelsreisendes død » handler om kostnaden av økonomisk mentalitetsforandring . 
) Detaljene er velvalgte , talende . 
« 1980 - Aker Brygge » inneholder noen av de sleskeste øyeblikk undertegnede kan huske å ha sett i norsk teater , så skamløst vulgære at de kun overgås av reelle forhold i amerikansk 2018-politikk , men selv disse er gjort med slik avvæpnende fantasifullhet at det ikke er annet å gjøre enn å la seg sjarmere av galskapen , og gi seg over i latter , selv når en krymper seg . 
Å stille spørsmål Pengebegjæret skal vise seg å bli farlig , og kostnaden blir høy , for mer enn en av de involverte . 
« Generasjonsmotsetninger » er et sentralt stikkord for « 1980 - Aker Brygge » , slik at det også var det for « 1349 - Pesten » ( om fremmedfrykt og utstøtelse ) og « 1880 - Aker Brygge » ( om integrering og utenforskap ) . 
I « 1980 » handler det altså om motsetningen mellom en generasjon som har vært vant til å leve nøysomt og en generasjon som drømmer om kunne å fråtse uten begrensning . 
For Alexander , og til dels også for Wilhelm , er det slik at alt kan prissettes , pantsettes og selges . 
En av dem føler skam ved det , men gjør seg likevel delaktig i utviklingen . 
Den andre har nok ikke evnen , skjønt han vet at han burde late som , av strategiske grunner . 
Hva som er « verdier » blir noe tilskueren får rik anledning til å tenke igjennom selv , etter hvert som intrigene eskalerer , og den enkle Einar - han som blir berørt av HVPU-reformen - blir den som fremstår som den mest komplekse i persongalleriet , den som er i stand til å stille spørsmål ved alt det som i markedsøkonomien blir sett som selvfølgeligheter , og den som representerer et ord vi vel knapt har hørt bli sagt med ettertrykk siden tidsperioden : 
Skamvett . 
Etter endt spilleperiode på Oslo Nye Centralteatret , skal « 1980 - Aker Brygge » vises på norgesturné . 
Undringen er nær , kommunikasjonen genuin og diktene distanserte Rom for undring TEATER : 
« Hvor lang er en evighet ? » , spør kunstnerne bak Nationaltheatret « Aniara » . 
Eller kanskje det er Nationaltheatrets markedsavdeling som spør - formuleringen står i infomateriellet på teatrets hjemmeside . 
Spørsmålene som ligger uuttalte under « Aniara » er både mer avgrensede og mer vidtrekkende enn det . 
Hvordan kan vi som mennesker på en og samme tid forholde oss til det uendelige og til enden ? 
For å si det på en annen måte : 
Hvordan lever vi med vissheten om at vår tid vil ende , og samtidig , med at visse forhold i og forutsetninger for våre liv vil uforanderlige inntil da ? 
Nærhet og avstand Harry Martinsons « Aniara » er post-apokalyptisk poesi , en diktsyklus om livet etter planetens undergang , med blikk på fortid , fremtid , nåtid . 
Jeg-et og åttetusen andre befinner seg i et romskip som har mistet retningen , og som for alltid vil fortsette sin reise . 
Totalt inneholder verket 103 dikt . 
Torshov-kunstnerne har valgt ut et femtitall , og slipper dermed unna noe som lett kunne blitt et problem - vi unngår at kildeteksten oppleves som datert , en fremtidsvisjon med et fortidsståsted . 
Martinson var født i 1904 , og « Aniara » ble utgitt i 1957 . 
Diktene bærer et visst preg av sin tid , blant annet i måten de omtaler kvinner . 
I forestillingen er dikttekstene fordelt mellom fire jeg , som samtidig er ingen jeg , de er ikke identifisert med tekstenes jeg . 
Undringen , fortellingene og analysen skuespillerne deler med sitt publikum mellom diktene gjøres nær og personlig , i en flerveiskommunikasjon som virker oppriktig interessert og lyttende . 
Diktene gjøres distanserte , fremmedgjorte , mystifiserte . 
Utenfor tiden 
Følger så handlingsgangen den samme rekkefølgen som i diktsyklusen ? 
Det er et spørsmål undertegnede ikke kan svare på . 
Jeg glemmer å stille det underveis i fremføringen , og etterpå , når jeg prøver å tenke igjennom det , har jeg problemer med å huske hva som kommer før og etter hva i forestillingen , selv om jeg også er temmelig sikker på at den er strukturert som et livsløp ( med døden som slutt-tema ) . 
Tidsbegreper som « før » , « etter » , « så » , « så lenge » blir underveis opplevd uviktige . 
« Aniara » løser opp tidsforståelsen , både gjennom virkemidler som forlenger opplevelsen av tid , og virkemidler som forkorter den . 
Det gjelder i lysskiftene og det gjelder i skuespillernes tempo og rytme i bevegelser , det gjelder i måtene diktsitatene deles opp , av og til så stakkato at sammenhengene blir vanskelige å ta inn , selv om hvert ord er greit å oppfatte , og det gjelder i musikkbruken . 
Ofte må ordene i diktene konkurrere med musikk , men musikk brukes også separat , som adskilt og selvstendig opplevelse . 
Ingvild Langgårds komposisjon bruker lange , uttrukne tonerekker som , om en ikke lytter bevisst , kan bli oppfattet en og samme tone som er trukket ut i tid . 
Der finnes variasjoner i frekvenser i disse lange løpene , men overgangene er langsomme og skiftene subtile . 
Som en etterligning av tinnitus ? 
Assosiasjoner over adjektivet « utomjordisk » ? 
Referanser til den musikk som brukes i planetarier ? 
Mulig , mulig og mulig . 
Flere ganger er volumet satt så høyt at det ikke er behagelig , men heller ikke så høyt at det blir virkelig plagsomt . 
Insisterende er kanskje det mest dekkende ordet . 
« Aniara » er sluttoppsetningen i Torshovgruppas science fiction-prosjekt . 
Slik undertegnede ser det , er den også den mest vellykkede av oppsetningene i prosjektet . 
Her lykkes kunstnerne i å gjøre undringen konkret , uten at den med det mister sin karakter av undring . 
De blander science og fiction , med mest vekt på det siste , de balanserer nærhet og avstand , og de berører med innsikt både det levde og det ulevde . 
Spørsmålet som ligger til grunn for all empati ( « hvordan ville livet være hvis - - ? » ) gjennomstrømmer hele opplevelsen , som i seg selv fremstår som empatisk , et reelt sosialt møtested for felles , delt undring og forundring . 
Vi kan godt kalle det for pre-apokalyptisk teaterpoesi , men det er samtidig teater som samtale rundt leirbålet - åpen kommunikasjon mellom kunstnere og det publikum som har oppsøkt dem . 
Innertier om utenforskap 
Til ungdommen , med respekt DOKUMENTARTEATER : 
Der finnes en usynlig , uoppnåelig normal . 
En normal som fjernere for noen av oss enn for andre . 
En normal noen stadig er blitt fortalt de ikke kan bli del av . 
« Utafor » gir en plattform til fire slike unge . 
En Utøya-overlever , Siri Sønstelie . 
En sjia-muslim med hijab og en sunni-muslim med Aspergers , en av dem født inn i religionen , den andre konvertitt , Faten Mahdi Al-Hussaini og Yousef Bartho Al-Nahi , sistnevnte en gang kalt Per Hansen . 
En jøde som pleide å holde skjult at han er jøde , Tor Itai Keilen . 
Rundt dem er mengden , gruppen , ni ungdommer som ikke forteller egne historier , men som gir kropper og av og til også stemmer til andre , ikke avklarte avsendere . 
Risiko « Utafor » er et prosjekt med stor fallhøyde . 
Det kunne ha blitt velment uinteressant , men er blitt engasjerende vellagd : 
Virkelighetsteater med rørende sider , morsomme sider , tankevekkende sider , overraskende sider og forventede sider , krevende sider og ømme sider . 
En sjelden gang er en naiv formulering beholdt , slikt som i eldre munner ville smakt av klisjé , men som i en ung en bare lyder oppriktig . 
Dette er altså unntak , for i all hovedsak er « Utafor » både velformet og velformulert . 
En tekstlig kollasj av virkelighetsbeskrivelser som til sammen utgjør en temmelig mangfoldig samfunnsbeskrivelse : 
Jakt etter mening , identitet og tilhørighet . 
Scenespråket er mangfoldig , det også . 
« Utafor » er langt mer enn bare fortellerteater . 
Den er en fysisk vital fremstilling av det å være en av mange og det å være bare en , i koreografi av Belinda Braza . 
Torkel Skjærven har stått for lysdesign og scenografi . 
Scenografien består av en mur , med utseende som av betong . 
Graffiti nederst , piggtråd øverst . 
Som i Berlin , Mexico , Jerusalem , eller som langs t-banelinjer gjennom Oslo . 
Som ved et fengsel i Skien , eller , for den del , en motorvei nær Barcode . 
Barneansikter Sentrale er også seks rektangulære klosser , også de med utseende som av betong . 
Trolig er de lagd av isopor eller tilsvarende , for de lar seg lett flytte på , og underveis danner de forskjellige typer tilholdssteder som ungdommer uten så mange steder å gå kan kjenne igjen . 
En trapp , et portrom . 
Tidvis blir muren til skjerm for foto video , levende bilder og stille bilder , i samspill med levende fremføring . 
Noe av det er fiktivt , om enn virkelighetsinspirert . 
Noe er dokumentarisk materiale , blant annet barnebilder , av utøverne selv og av andre som de snakker om . 
Anders Behring Breivik er en av dem . 
Thom Alexander Karlsen , som ble drept som IS-kriger i Syria er en annen . 
Teksten er like fullt et hovedvirkemiddel : 
Stramt strukturerte vitnemål fra levde unge liv . 
Hver fortelling har dramatiske vendepunkter , møter eller hendelser som fører til viktig forandring . 
Innsiktene er personlige , og detaljene er talende , særegne for de enkelte fortellerne , og samtidig tidsbilder som knytter dem til oss alle . 
Et landssvikoppgjør på nært hold « Sviker » er et forsøk på å forstå . 
Det er et vellykket forsøk . 
TEATER : 
Norske Astrid var NS-medlem og frontsøster på tysk side , og hun ble dømt for landssvik . 
Det får ikke sønnen Torbjørn vite før omtrent sytti år har gått , når Landssvikarkivet - som ble gjort tilgjengelig for offentligheten 1. januar 2015 - åpnes . 
Konfrontasjonen mellom mor og sønn er grunnsituasjonen i « Sviker » . 
Nina Sele spiller Astrid . 
Ola Magnus Gjermshus er mannen hun ser sin sønn , sin pleier , sin ektemann og sin tyske soldatkjæreste i . 
Begge skuespillerne er langt yngre enn sine rollefigurer . 
Det har lite å si . 
Tid , og med det alder , er blitt uviktig for Astrid . 
For henne er fortiden minst like levende som nåtiden . 
Valgene hun tok da styrer fortsatt livet hennes nå . 
Ord er vendinger 
I Marius Leknes Snekkevågs manus er skiftene mellom de ulike virkelighetene subtile . 
Enkeltord og setninger er nok til å rykke Astrid ut av nåtid og inn i fortid : 
Ord hun selv bruker nå og brukte da flytter henne , og ord hun hører brukt nå og hørte brukt da flytter henne . 
Slik blir ord i dobbel forstand vendinger . 
De gir raske skifter til handlingen . 
De snur situasjoner og forbinder før og nå . 
I Elsa Aanesens regi er skillene mellom situasjonene gjort hardere og skarpere enn i tekst . 
Gjennom lysbrukens brudd ( lysdesign av Trygve Andersen ) og gjennom endringer i skuespillernes kroppsspråk eller plassering i rommet , påpekes overgangene mellom tidsplanene . 
Spillet er preget av aktiv uro . 
Skuespillerne er i mer eller mindre kontinuerlig bevegelse , kjapt og krapt . 
De river ned forheng i klar avslørings-symbolikk , de bretter tøy med kraft og aggresjon , de berører hverandre og trekker seg unna hverandre . 
Sannsynligvis skal all aktiviteten være en kroppsliggjøring av den indre bevegelsen , av følelsesmessig intensitet og nervøsitet , men slik undertegnede ser det , fører iveren oftere til at intensiteten svekkes . 
Det er som om kunstnerne er redde for at tilskuerne skal kjede seg om der ikke er forandring nok å se på . 
En slik bekymring er unødvendig : 
Dette dramaet er sterkt nok i seg selv . 
Innsikter « Sviker » er det tredje skuespillet i Snekkevågs trilogi om andre verdenskrig i Norge . 
« Rabinowitz » fra 2011 og « Jeg vil vaske verden ren » fra 2017 hadde begge hoveddelen av sin handling lagt til krigstiden , og begge handlet om måter fiendebilder bygges . 
« Rabinowitz » ble sett fra den som blir definert som fiende , « Jeg vil vaske » så på motivene til den som definerte . 
« Sviker » tar for seg etterkrigstiden og langtidsvirkningene fra de valg som ble tatt før og under krigen : 
Astrids skam og traumer , hemmeligholdet skammen har ført henne til , fremmedgjøringen og kommunikasjonsvanskene hemmeligholdet har ført til . 
Alle tre skuespill er psykologisk innsiktsfulle forsøk på å forstå valg som ble tatt , med bevissthet om langsiktige konsekvenser og et ryddig forhold til forskjellen på det vi nå vet og det vi kan regne med at folk da visste . 
At etterpåklokskap kan farger unnskyldninger eller forklaringer er noe Snekkevåg demonstrerer gjennom sine personer , men dramaene i seg selv har ikke preg av etterpåklokskap . 
De overforklarer ingenting , men stiller seg åpne for at flere forklaringer kan være mulige . 
Fort glemt påminnelse 
Skal teater ha kraft som holdningskampanje , bør det også ha kraft som teater MUSIKAL : 
Som påminnelse om å sortere søpla kan nok « Vilde Vite og plastmysteriet » ha sin hensikt . 
Som teateropplevelse og som historiefortelling er den temmelig lett forglemmelig . 
Halvhjertet « Vilde Vite og plastmysteriet » er bruksdramatikk med et åpenbart formål og et åpenbart budskap . 
Den vil få tilskuerne til å tenke på , og å snakke om , plastforurensning i verdenshavene , og den vil få oss til å sortere ut og å resirkulere vårt eget plastavfall . 
Samtidig står forestillingen i fare for å ufarliggjøre sin egen tematikk . 
Historien får det nemlig til å virke som om problemet er lett å løse : 
Med effektiv teknologi og god vilje er det meste gjort . 
Skolejenta Vilde ( Stine Robin Berg Hansen ) trenger bare gjennomleve noen ganske få komplikasjoner sammen med sin romvesenvenn Eco ( Eirik del Barco Soleglad ) før de har funnet ut av alt . 
Mysteriet - hvor det var blitt av en plastfjernemaskin som Vildes havforskermamma ( Ameli Isungset Agbota ) har funnet opp - er oppklart , og mamma kan komme hjem fra jobb til Vilde og Vildes pappa ( Tormod Løvold ) . 
Sluttsangen , som blir framført med invitasjon til publikumskaraoke , og med forsøk på å rime « sorteres » og « resirkuleres » , formaner oss uansett om at det er viktig å sortere avfallet . 
Beskjedent Linn Therese Michelsen har designet kostymene for « Vilde Vite og plastmysteriet » . 
I ett av dem , båret av plastmonsteret ( Agbota , så tildekket av alle plastlagene at hun er nær ugjenkjennelig ) blir det synlig hvor grotesk overlesset en plastansamling kan bli . 
Det teppet av plastsøppel som i samme scene illustrerer plastøyer i havet ( scenografi : 
Sunniva Bodvin ) blir beskjedent i sammenligning , selv om lysbruken ( design : 
Arne Kambestad ) utvider omfanget . 
Tanken om at dette kunne vært mer , en bedre utnyttet mulighet , viltrere , mer leken , mer frastøtende eller mer eventyrlig vekkes her , slik den også vekkes av mange av de øvrige effektene i forestillingen . 
Mulighetene til å gjøre dette mer fengende er bare delvis brukt . 
Når helheten går i oppløsning 
Et oppstykket etterpå TEATER : 
Der er et før og et etter i « Tarjei » , som der er i Helga Flatlands romantrilogi . 
Tarjei og to av hans kamerater fra samme bygd dør som soldater i Afghanistan . 
Helhet i stykker 
« Det finnes ingen helhet » , heter tredje bind av Flatlands romanverk ( etter « Bli hvis du kan . 
Reis hvis du må » og « Alle vil hjem . 
Ingen vil tilbake » ) . 
« Det finnes ingen helhet » kan også stå som oppsummering av teaterforestillingen . 
Visuelt er der en helhet , lydlig er der en helhet . 
Øyvind Wangensteens lysdesign respekterer mørket , Andreas Utnems musikk uttrykker savnet . 
Men fortellingen , og de skuespillervirkemidler den formidles gjennom , er preget av brudd og sprang . 
I historien er mangelen på helhet i seg selv helheten : 
Følelsen av at ingenting henger sammen , at tilværelsen er gått i stykker . 
I bøkene gir ulike fortellerstemmer sine beretninger om livet før og etter Tarjeis død . 
I teaterforestillingen blir strukturen enda mer oppdelt , og vekslingene mellom ståstedene , og mellom tidsplanene , blir krappe . 
Når tre bøker skal bli til en forestilling , er det naturligvis nødvendig å komprimere og å kutte . 
I « Tarjei » har Tønnessen lagt stor vekt på returen til en slags normalitet , en ny normalitet . 
Alvoret i traumet , de grader av lammelse så vel far Hallvard ( Nils Johnson ) , mor Karin ( Liv Bernhoft Osa ) og søster Julie ( Kjersti Tveterås ) gjennomlever , blir dermed tilsvarende dempet . 
Letingen etter årsaker til at Tarjei ( John Emil Jørgensrud ) reiste havner også i bakgrunnen . 
Jord Noen av bildene , dialogene og monologpartiene i « Tarjei » framstår som fullstendige slik de er , virkningsfulle og megetsigende , ofte bevegende . 
Andre virker løsrevne , knappe . 
Totalinntrykket blir oppstykket . 
Tilskueren mister de lange utviklingslinjene som gjør Flatlands romaner så engasjerende , og med det forsvinner også noe av forståelsen for hva og hvor mye vendepunktene , små og store , har å si . 
I stedet blir enkeltepisoder litt for ofte nettopp det , enkeltepisoder . 
I Leiko Fuseyas scenograf er jorden sentral . 
Jord som i grav , og jord som i bondeland . 
Heller ikke jorden er en sammenhengende enhet . 
Den befinner seg i kasser . 
Hver av rollefigurene har sin kasse . 
Tarjeis kasse er senket ned i scenegulvet som en grav , resten står over gulvnivå , som plantekasser . 
Noen ganger beveger skuespillerne seg inn i hverandres områder , og den jord som etter hvert spres utover scenegulvet blir et symbol på fellesskapet mellom dem , og hvordan de valg hver av dem tar for sine liv påvirker de andres . 
Bygdetilhørighetens betydning i fortellingen til tross gjøres ingen forsøk på å samordne dialekter . 
En på alle måter monumental opplevelse Gigantisk ambisjon , gigantisk resultat TEATER : 
To episke skuespill , framført over åtte og en halv time - eller fem og en halv , når fem pauser er trukket fra . 
Åtte skuespillerprestasjoner av ypperste kvalitet . 
En inspirert regi med like sterkt grep om idéplanet som det realistiske planet . 
Nationaltheatrets « Engler i Amerika » er en triumf . 
ÅRET ER 1985 , fulgt av 1986 . 
Byen er New York . 
Apokalypsen truer . 
Apokalypsen er AIDS . 
To av rollefigurene har sykdommen : 
Roy Cohn , hensynsløst maktmenneske , advokat , bølle , og reell historisk person , spilt av Terje Strømdahl , og Prior Walter , følsom , visjonær profet og / eller hallusinerende fantast , oppdiktet person , spilt av Hermann Sabado . 
Deres historier , som til dels går parallelt , til dels krysser hverandre og til dels skiller seg nokså kraftig fra hverandre , går som hovedløp gjennom begge Kushners skuespill . 
Miljøene tilhører , som utgangspunktet krever , den homofile metropolen . 
De utgjør også en amerikansk smeltedigel i praksis : 
Jødiske Louis , som forlater Prior når Prior utvikler AIDS , spilt av Bartek Kaminski . 
Mormonerekteparet Harper og Joe , hun valiumspisende hjemmeværende husmor , skjør og viljesterk , han skaphomofil republikaner med etiske idealer , til tross for at han har Cohn som mentor . 
De spilles av Hanne Skille Reitan og Nils Golberg Mulvik . 
Joes mor Hannah , en handlekraftig autoritet , blir spilt av Ågot Sendstad , og den svarte drag queen-sykepleieren Belize , Priors bestevenn og eks og Cohns pleier , blir spilt av Modou Bah . 
Sentral er også en engel , som setter dem som ser henne i seksuell ekstase , spilt av Trine Wiggen . 
ALLE DISSE SKIKKELSENE blir gitt liv med stor overbevisning og intenst nærvær . 
Energien og intensiteten er høy fra start til slutt . 
De er alle sammensatte personer . 
Intellektuelt , åndelig og emosjonelt er de bevisste . 
Selv i selvfornektelsen finnes selvinnsikt . 
Alle finner det naturlig å stille spørsmål ved og føre diskusjoner om tilværelsens store temaer , som kjærlighet og død , ensomhet og fellesskap , samfunnsutvikling , sosialdarwinisme , ansvar og moral . 
Alle finner det også naturlig å punktere luftig spekulasjon med jordnær ordlek . 
De møter sine egne forestillinger med egne motforestillinger . 
I tillegg til hovedrollene finnes en lang rekke småroller , spilt av de samme skuespillerne : 
Flere engler . 
Flere advokater . 
Enda en sykepleier , en lege , en rabbi og en eiendomsmegler . 
En imaginær reisearrangør , et spiondømt spøkelse ( som samtidig er en reell , historisk person , Ethel Rosenberg , som ble henrettet i 1953 ) , to forfedrespøkelser , en imaginær eskimo , en bolsjevik , en hjemløs kvinne , en lærhomse i en park , samt utstillingsdukker i et tablå . 
TONY KUSHNERS TO SKUESPILL , med deltitlene « Tusenårsriket nærmer seg » og « Perestrojka » , forener realistisk endetidsstemning med idéorientert ( religiøs , politisk og filosofisk ) metafor og magiske , mytologiske visjoner , samtidig som det trekker lange linjer bakover i amerikansk historie . 
Overskridelsene , i overganger fra hverdag til magi , fungerer som utvidelser heller enn som unntak . 
I teksten , og i Marit Moum Aunes oppsetning av den , blir mytologiske åpenbaringer behandlet med den samme aksepten som de mer forklarlige livsomgripende hendelsene møtes med . 
Alt som er oppsiktsvekkende , er også naturliggjort , kroppslig og konkret . 
Alt har en undertone av selvfølgelig uunngåelighet . 
Grusomhet og vidunderlighet , alt henger sammen , og det som skjer , skjer , om det nå er trolig eller utrolig . 
Skikkelsene kan vise vantro og sjokk , undring og motstand , de er mennesker som ( stort sett ) vet like godt som oss andre hva som skal være fysisk mulig og ikke , men situasjonene går like fullt sin gang . 
« Engler i Amerika » tar dessuten religiøse ritualer og religiøs billedbruk på alvor , og skaper sitt eget magisk-mytiske univers med lån av systemer og symboler fra kristen og jødisk tro , satt sammen med egne fantasifulle « hva om » -scenarier . 
I framføringen viser skuespillerne voksende forståelse for bruddene med det vante . 
Dette er en endetid . 
Normaliteten er død . 
En surrealistisk , referanserik og ofte makaber humor farger både det levde liv og fantasiens sprang . 
Marit Moum Aune lar fysisk lekne sprell og en teatralsk selvironi følge opp den skarpe , snertne elegansen som finnes i Kushners replikker . 
KRISTIN BREDALS lysdesign og Bård Lie Thorbjørnsens scenografi oppleves tett forbundet . 
Handlingen krever raske skifter mellom scener , ofte spilles to situasjoner også ut parallelt i samme rom , og rekvisitter er holdt på et minimum . 
Sykehussenger trilles inn og ut ved behov , lenestoler og benker blir oftest stående , mens veggene , som er flyttbare , åpner og lukker og justerer rom med den samme fleksibiliteten som preger overgangene mellom bokstavelig og metaforisk . 
Forandringer i lys , med forandringer av fargetone , setter rammer for tid og sted . 
Lydbruk og musikk , blant annet med komposisjoner av Nils Petter Molvær , bidrar til det samme . 
Kostymedesignen , som også er gjort av Thorbjørnsen , er sosiologisk bevisst miljøskildring , i hårfin balanse mellom typisk og stereotypisk , for å låne et språkpar fra teaterteksten . 
Innimellom - som i scenen der Prior besøker himmelen og oppdager at engleskaren er en gjeng forsofne lasaroner forlatt av sin gud - er parodien nær , men også det passer inn , forbundet med oppsetningens lekne metahumor . 
SOM PRIOR WALTER gjør Hermann Sabado en superb tolkning av et livssultent menneske i sin verste krise . 
Gjennom sykdommens herjinger , den sjelelige uroen , sinnsbevegelsene og visjonene han hjemsøkes av , spilles Prior så tvers igjennom nyanserikt og så følelsesmessig gjennomskinnelig at det både er hjerteskjærende og livsbekreftende , og det ofte samtidig . 
Prior er et komplett menneske , et fullstendig og helhetlig personportrett , mens rollen som Roy Cohn er en balansegang mellom menneskelighet og samfunnsdiagnose . 
Cohn var republikansk ideolog , korrupt advokat , hensynsløs taktiker og ubøyelig maktmenneske . 
Hans normbrudd og grenseforflytninger bidro til den polariseringen som nå kjennetegner amerikansk politikk , og med det verdenspolitikken . 
Donald Trump beundret ham , brukte ham som advokat , og bruker nå hans strategier . 
Litt forenklet sagt benytter teaterstykket seg av reelle faktaopplysninger og reelle holdninger , mens dialog og scener er oppdiktede . 
Slik han har stått imot yrkeslivets og politikkens spilleregler , forsøker dramaets Cohn også å motsette seg dødens spilleregler . 
Slik han har ignorert de samfunnssannheter han ikke liker , forsøker han nå å endre sykdommens sannheter . 
Terje Strømdahl lykkes i å formidle liv og fenomen , person og symbol , i ett . 
Stjerneglansen funkler av de to hovedrollene , og det skinner også av samspillet med og mellom kollegene rundt dem . 
I persondynamikken demonstreres samfunnsånd i praksis . 
I menneskeforholdene blir ideer gjort til kjøtt , og « Engler i Amerika » blir en teaterbegivenhet av de helt store . 
Teater om personlighet og med personlighet 
Levende historie TEATER : 
Hun var sanger , skuespiller , dikter . 
Hun prøvde seg som dramatiker og som skuespiller , og hun ble Det Norske Teatrets NS-utnevnte teatersjef . 
I sin tid var Cally Monrad en omstridt celebritet . 
« Cally » portretterer henne slik hun kanskje var . 
Viktigere : 
« Cally » gjør medrivende teater ut av allment engasjerende livsvalg . 
Karrierevalg . 
Familievalg . 
Strategiske og lite strategiske politiske valg . 
« Cally » er en fortelling om vekst og fall , ny vekst og nye fall . 
Hovedpersonen vises som et viljesterkt menneske med trang til å hevde seg . 
Hun er rastløs , med kraftige humørsvingninger og ustø dømmekraft . 
Ingeborg Sundrehagen Raustøl gir en dynamisk framstilling av en kraftfull personlighet , med klart formidlede nyanser i raske stemningsskifter . 
Den ene og de andre Gjennom korte scener trekkes lange linjer , med vekt på utvikling i situasjon og i menneskelige forhold . 
Maren Bjørseths regi er effektiv og underholdende , rik på godt utvalgte , skarpt karakteriserende og ofte lekne detaljer . 
Musikkbruken er en selvfølgelig , integrert del av person- , tids- og miljøtegning . 
Callys selvbilde , hennes ambisjoner og hennes pretensjoner , hennes forsøk på å innsmigre seg og hennes reaksjoner på andres beundring eller kritikk framgår i disse . 
Espen Reboli Bjerke , Petter Winther og Eivin Nilsen Salthe opptrer som trehodet kritiker-og-folkesnakk-kor , en tydeliggjøring av andres blikk på Cally og av hennes syn på de andres blikk . 
Hun møtes ofte av latterliggjøring , nedlatenhet . 
Også gjennom den ros hun får lyder nedlatenheten . 
Salthe , Bjerke og Winther går dessuten inn og ut av rollene som et utvalg av menneskene i Cally Monrads liv : 
Hennes far , hennes datter , hennes sønn , tre av hennes fire ektemenn , en selskapsvertinne , politimenn , Bjørn Bjørnson og Vidkun Quisling . 
I alle scener er Cally navet . 
Alle andre vises slik hun ser dem . 
Winther akkompagnerer dessuten hennes sangscener . 
Fiksjon og fakta 
Det som gjengis av faktainformasjon i « Cally » er reelt , men dialoger er oppdiktet og scener komprimerer slikt som i virkeligheten var lange handlingsforløp . 
Ruth Lillegraven kaller derfor sin dramatikerdebut fiksjon . 
Like fullt gir både teaterteksten og den forestilling som har vokst ut av den interessante innblikk i en personlighet , et liv og en tid . 
Bodil Stenseths biografi , « Sangerinnen : 
Cally Monrads liv og kunst » , har vært en sentral informasjonskilde . 
Lillegraven krediterer den og Alfred Fidjestøls historiebok om Det Norske Teatret som nyttige . 
For øvrig siteres noen av Monrads egne tekster , og ved et par anledninger blir historiske lydopptak av henne brukt . 
I biter og stykker gir « Skadeskutt » innblikk i soldatlivet Splinter fra en krig TEATER : 
I « Skadeskutt » er form og innhold som puslespillbrikker spredd utover et bord , ennå ikke satt sammen . 
Eller kanskje helst : 
Som puslespillbrikker som en gang hang sammen , men som nå er tatt fra hverandre igjen , eller sprengt i stykker . 
Dette puslespillet er tankene , minnene , følelsene og erfaringene til Ola Soldat ( eller Kari , for den del ) . 
I alle fall er det mest sannsynlig slik det er . 
Åpent « Skadeskutt » er en svært åpen scenekunstopplevelse om soldaterfaringer , der spredningen er stor , men sluttresultatet likevel virker noe knapt . 
To unge , fysisk sterke skuespillere gir kropp til soldaten , eller soldatene , Lars Melsæter Rydjord og Hugo Mikal Skår . 
Om de framstiller en eller mange er ikke helt avklart , og trenger heller ikke være det , men kanskje er de en . 
Blant puslespillbrikkene de presenterer for publikum er i alle fall gjentakelser knyttet opp mot en spesifikk situasjon , sett fra ett jeg . 
Men dette jeg-et kan også være mange jeg . 
Det er snakk om en slagmarksituasjon flere soldater i krig har opplevd . 
Å møte blikket til en på den andre siden . 
Å vite at den andre har det samme oppdraget som en selv : 
Drep . 
Eller bli drept . 
Vår soldat dreper , og ser sin fiende død . 
Resten av puslespillbrikkene viser opplevelser før og etterpå , og ideer før og etterpå . 
Ikke bare før og etter øyeblikket , men også før og etter starten på militærtjenesten , treningen , kameratskapet , utenlandsoppdraget , hjemkomsten , ettervirkningene . 
Traumet er ikke nødvendigvis gjort til hovedsak . 
Det kan tolkes som det , men også som bare en liten del av det store bildet , eller som ett mulig scenario blant flere mulige . 
Erfaringsbredde 
I « Skadeskutt » er noe teoretisk , oppfatninger om hvordan soldatlivet er eller kan være , noe virker erfart , oppdagelser av opplevelser som finnes under de distansert byråkratiske eufemismene ( « eliminere » , « fredsbevarende operasjoner » , « utfordringer » ) eller under tøffing-ordbruken ( « hasta la vista , baby » , « ham eller meg » ) . 
Noe gjengir normer , noe normbrudd , tabu . 
Noe er positivt ladet , noe negativt . 
Noe er idealistisk , kanskje til og med naivt , noe er kritisk , skeptisk og brutalt , kanskje til og med kynisk . 
Mye er uttrykt kroppslig , enten som tydeliggjøring av opplevelsene , eller som metafor for dem - aggresjon , adrenalin , tempo - en videreføring og en utdypning av ordene . 
Øystein Johansen og hans lag har funnet fram til et fartsfylt uttrykk som kan nå både ungdom og voksne , og for skuespillerne er dette en blåmerke-jobb . 
Noe har element av konkurranse mellom kamerater , actionfylt lek , machooppvisning eller treningsprogram . 
Noe er mer voldelig . 
Strukturen veksler mellom lekent og problematiserende , attraktivt og avskrekkende . 
« Skadeskutt » generaliserer ikke og konkluderer ikke . 
I stedet gir den innblikk i mange mulige tanker og erfaringer , uten å si om det er mest av det ene eller andre - eller det tjuefemte eller nittisjuende , for den del . 
I form og i handling går Det Norske Teatrets « Antigone » inn til det grunnleggende Ordet fanger TEATER : 
Konflikten står mellom selvoppholdelse og prinsipp . 
Plikt står mot annen plikt , lojalitet mot annen lojalitet . 
Hva er rett , og hva er urett ? 
Hva er viktig nok til å dø for ? 
Antigone ( Sara Khorami ) tror hun har svarene . 
Kreon ( Jon Bleiklie Devik ) frykter at han ikke har det . 
På grunn av denne frykten blir han uforsonlig . 
Usikker autoritet 
Kreon er kongen som ikke trodde at han skulle bli konge . 
Han er usikker på sin autoritet og fast bestemt på ikke å vise denne usikkerheten . 
Hans ord må være lov . 
Devik portretterer herskerens angst for sin egen utilstrekkelighet . 
I sin tvil nekter han seg å vise tvil . 
I sin søken etter storhet blir han smålig . 
Antigone er Kreons niese , og hans sønns forlovede . 
Hun er datter ( og søster ) av den døde Oidipus og søster av de døde brødrene Eteokles og Polyneikes . 
De to drepte hverandre i kamp om makten . 
Eteokles fikk en ærefull begravelse , men Polyneikes , har Kreon bestemt , skal ikke hedres . 
Hans lik skal råtne og bli spist som åtsel . 
Dette kan ikke den besluttsomme Antigone godta . 
Hun begraver sin bror , og hun konfronterer Kreon med det hun har gjort . 
Sara Khorami spiller Antigone med naturlig autoritet , lidenskapelig direkthet og overbevisning . 
Antigone er trygg på sin egen integritet , og stoler på sine egne vurderinger av rett og urett . 
Hun er kompromissløs . 
Hun er konsekvent . 
Hun er ikke uredd , men hun har mot til å trosse sin redsel . 
Minimalistisk uttrykk 
På Det Norske Teatrets hovedscene formidles « Antigone » i et rent og minimalistisk uttrykk . 
Ord er handling og opptreden er essens av handling . 
I form og i innhold går forestillingen inn til det grunnleggende , en fortettet , konsentrert kjerne . 
Skuespillerne framfører det meste av teksten med ansiktene vendt mot tilskuerne , både gjenfortellende tekst og dialogtekst . 
Slik synliggjøres hver minste lille nyanse i kroppsspråk og stemmebruk . 
Alt blir forstørret , alt gis vekt . 
Hver gang det gjøres unntak fra denne frontale framføringen , og skuespillerne møter hverandres blikk , understrekes disse konfrontasjonenes sinnsbevegelse . 
Bakerst på scenen sitter Elisabeth Nesset ved sitt slagverk . 
Hennes trommespill er forestillingens puls , underbevissthet gjort bevisst . 
Slagverket skynder på de tankene og de følelsene som ligger under og mellom ordene , tidvis parallelt med , tidvis separat fra ordenes egen rytme . 
Talen lar seg ikke skynde på , den framføres i sin stødige takt , med kontant diksjon , men både i de passasjene der Halldis Moren Vesaas valgte versemål og i de passasjene der hun valgte prosa , fyller trommingen ut tomrommene mellom ord og scener . 
Mesteparten av tiden er rommet ( scenografi : 
Nia Damerell , lysdesign : 
Norunn Standal ) mørklagt . 
Ofte er det også tåkelagt , røyklagt . 
Mot slutten , i etterpåklokskapens granskning , lysner det . 
I tverrbjelker hengende fra taket ( de senkes i deler av framføringen ) er rekker av symbolske kister festet . 
For øvrig er rommet tomt , bortsett fra menneskene i det . 
Dette er et rom av intet , et Hades utenfor tiden . 
En spade og en mikrofon er de eneste rekvisittene . 
Denne knappheten leder oppmerksomheten til skuespillerne , og oppleves også som en henvisning til den greske teatertradisjonens renhet . 
Dette er drama uten distraksjon . 
Uten kamuflasje . 
Det er grunnleggende , ånd , ikke materie . 
Både makt og maktesløshet ligger i menneskekroppen og i menneskenes ord . 
Aggresjonslek for to Todelt enhet SCENEKUNST : 
De er skuespillerutdannede tvillinger . 
Cecilie Solberg har utdanning fra London International School of Performing Arts . 
Julie Solberg har utdanning fra Kunsthøyskolen i Amsterdam . 
« Songs of Entanglement » er deres første samarbeidsprosjekt . 
Tema er tvillingforholdet . 
Søstrene viser samhørighet og kjemper om ledelsen . 
Kroppskommunikasjon 
De åpner side om side , og beveger seg gradvis mot hverandre , ansikt til ansikt . 
« Songs of Entanglement » er en forestilling uten dialog , men med kommunikasjon . 
Først og fremst er det snakk om intern kommunikasjon , eller , rettere sagt , om en framstilling av intern kommunikasjon . 
Tilsynelatende henvender Cecilie og Julie Solberg seg til hverandre , ikke til publikum . 
De opptrer som selvforsynt enhet , innadvendt og avskåret . 
De hører sammen . 
Tilskuerne er utenfor . 
Nettopp dette er naturligvis opptredenen . 
Kristin Ryg Helgebostad er kreditert som koreograf , og har gjort en synlig innsats i planlegging av rombruk og koordinasjon . 
Å kalle « Songs of Entanglement » for en danseforestilling oppleves likevel feil . 
En ritualistisk performance ? 
Det lyder riktigere . 
« Songs » etterlater seg et inntrykk av noe instinktivt , noe primitivt og grunnleggende . 
Båndet søstrene imellom synliggjøres gjennom den fysiske nærheten mellom de to , en aggressiv intimitet , der de roper inn i hverandres munner , velter over , rundt og ved siden av hverandre , ruller rundt med hverandre og beveger seg ved hjelp av hverandre . 
Som en retur til barndommens slagsmål og lek , eller til fellesskapet i livmoren ? 
Nei , ikke det . 
De to viser for stor kroppsbeherskelse til det . 
Likevel er det noe ikke-voksent , ikke-sivilisert i måten de forholder seg til hverandre i forestillingen . 
Konstant « Songs of Entanglement » er ikke ferdighetsorientert . 
Den intellektualiserer ikke og den diskuterer ikke . 
Tvillingmyter ( som det finnes mange av ) er gjort nærmest irrelevante . 
Som tilskuer kan en trekke dem inn i måten en ser og vurderer oppsetningen , men de trengs ikke . 
I stedet skapes et her og nå ut av fellesskapet søstrene imellom , et fellesskap av samarbeid og motsetning . 
« Songs of Entanglement » framstår som en fysisk erklæring om et varig og ubrytelig bånd . 
Det skapes et inntrykk av at Julie og Cecilie Solberg prøver ut styrken på båndet mellom seg . 
Som allerede nevnt opptrer de også som om de måler styrke mot hverandre , som hunder som knurrer og bjeffer mot hverandre , for å se hvem som er den sterkeste . 
Eller som boksere eller brytere , som før kampen moter seg opp . 
Lydene de gir fra seg minner om bjeff , også . 
Først bjeff , etter hvert brøl , så klagesang . 
Lenge kommer all lyd i « Songs of Entanglement » fra søstrenes struper , og fra bevegelsene kroppene deres gjør . 
Først mot slutten , i en mer meditativ , fellesskapssøkende og harmoniserende sekvens , brukes et musikalsk lydspor . 
Komponist er Ingvild Langgård . 
Grunnstemningen skifter noen få ganger underveis . 
Utvikling finnes der likevel lite av . 
Det virker som om det er det konstante i tvillingbåndet som skal vises fram . 
Musikalsk minnebok med lydspor fra livet Nostalgiske glimt TEATER : 
Ni forfattere . 
Fem skuespillere . 
Et band på fire . 
« Heim » er første del av en ny forestillingsserie fra Hordaland Teater , en krønike over nyere vestlandshistorie . 
Det lyder som en storsatsning . 
Hovedinntrykket den første forestillingen etterlater , er likevel at teatret har gjort dette enkelt for seg selv . 
Korte , skisseaktige episoder , ofte av generell karakter , er satt sammen med velkjente sanger , stort sett amerikanske , uoversatte hitlistelåter fra det aktuelle tiåret . 
Noen av sangene er også eldre enn det aktuelle tiåret , og ikke alle er amerikanske , men alle kan sies å tilhøre kategorien « kjent og kjært » . 
Tid og sted Årene er 1965 til 1975 . 
Hver scene er tildelt et avklart sted , og et avklart tidspunkt . 
De vises ikke kronologisk : 
4. november 1971 følges av 20. april 1969 følges av 18. desember 1975 følges av 30. mai 1971 . 
Undertegnede klarer ikke å se noe tematisk mønster eller en stemningsutvikling i den rekkefølgen scenene er plassert . 
« Heim » forflytter seg fritt mellom lett og tungt , mellom dypt og grunt , mellom hverdag og høytid , mellom dagligliv og livsomgripende hendelser , mellom ulike personer i ulike livsfaser , i ulike humør og med ulike forhold til det å høre til . 
Forestillingen er trivelig , ofte riktig underholdende , med mennesketyper og situasjonsbeskrivelser en kunne ha kjent igjen fra mange hjemsteder . 
Den gjør seg god nytte av Logen-lokalets to etasjer , med gallerier som særlig egner seg for de scenene som er lagt til nettopp festlokaler og andre samlingssteder . 
Mye av det som spilles ut er så allment at det kunne ha funnet sted nær sagt hvor som helst . 
Tidsriktige kostymer og rekvisittdetaljer til tross kunne noe også ha funnet sted nærmest når som helst . 
Bare noen få , sjeldne innslag krever at de finner sted nettopp der de skjer , nettopp når de skjer ( 2 x Mongstad ) og to krever at tidspunktet er nettopp det angitte ( Imsdalskvinnen og månelandingen ) . 
Hjemme overalt 
Hjemme , i « Heim » , er et elastisk begrep . 
Hjemme er Lofthus og Landro , Mongstad og Kleppestø , Etne og Jondal , Ulvik og Odda , Tofterøy og Kvanndal , Bømlo , Bergen og Eikelandsosen . 
Hjemme er festlokalet , bedehuset , fotballgarderoben , hotellet og bussen . 
Hjemme er menneskene en ser hver dag , og menneskene en møter igjen etter ikke å ha sett dem på lenge . 
Hjemme er værmeldingen for fiskebankene på radio . 
Hjemme er drømmene det aldri ble noe av og drømmene som fortsatt drømmes . 
Hjemme er allsang på venterommet på fergekaia , og hjemme er lysten til å reise et annet sted . 
Ingrid Jørgensen Draglands tekst om 19-åringen som fantaserer om å bli flyvertinne ( spilt av Anne Wiig ) gir en av oppsetningens fineste tidsbilder . 
Det som var glamour da er ikke glamour nå . 
Hvordan snakke med barn om folkemord ? 
En kan begynne med en tur i teatret Starten på en samtale . 
TEATER : 
En bjørn blir fanget og ført til en dyrehage . 
På den andre siden av gjerdet skjer fæle forbrytelser . 
Det er fanger der også . 
De er så tynne og så skitne at bjørnen først ikke forstår at de er mennesker . 
Dyreøyne « Kva nashornet såg » er en fabel om andre verdenskrigs konsentrasjonsleirer , med utgangspunkt i leiren Buchenwald , og den dyrehage som lå ved gjerdet av den . 
Denne dyrehagen er reell , den var der for å glede fangevokternes familier . 
Teaterstykket ser på det som skjedde i leiren fra dyrenes ståsted . 
Noe av det de ser forstår de . 
Noe forstår de ikke , og noe vil de helst slippe å forstå . 
« Det angår ikkje oss » , sies det . 
Som i fabler flest oppfører dyrene seg som mennesker . 
De har savn og drømmer , de diskuterer og de legger planer . 
De er et samfunn , og de opptrer som ett , med ulike synspunkter på og ulike forståelser av det som skjer nær dem . 
Dels er de enige , dels ikke . 
Her er også mennesker , og noen av disse menneskene oppfører seg umenneskelig mot resten . 
De er fangevoktere . 
Dyrene kaller dem « dei påstøvla » , fordi de har blankpussede støvler . 
Fangene blir kalt « dei påstripte » , fordi de har stripete drakter . 
Språklig varierer « Kva nashornet såg » mellom jålete voksenord ( eksempel : 
« spisskompetanse » ) og enklere , mer direkte formuleringer . 
Spill og fortelling 
Skuespillerne er kledd i grå arbeidsdresser , og spiller mange forskjellige dyr hver , med forskjellig tilbehør ( luer , vesker , hansker ) og forskjellige dialekter ( pluss fransk aksent ) for forskjellige roller . 
Paul-Ottar Haga kler på seg skinnlue , og putter en gul bamse i lomma , og da er han bjørnen . 
Av og til tar han bamsen ut av lomma , og da er den bjørnen . 
I « Kva nashornet såg » brukes en effektiv blanding av historiefortelling og skuespill . 
Dyrenes hverdagsliv spilles ut , men de verste hendelsene blir beskrevet , heller enn spilt . 
Det totale omfanget av utslettelsen blir heller ikke beskrevet . 
Dyrene vet at skrekkelige redsler skjer . 
De ser brutalitet , og skuespillerne beskriver : 
Mennesker som blir drept , en skorstein som spyr ut stinkende røyk og aske . 
Men det fulle alvoret kjenner dyrene ikke , og dermed blir det heller ikke forklart i forestillingen . 
Dette betyr ikke at « Kva nashornet såg » bagatelliserer , men at den lar denne kunnskapen vente til samtalen etterpå . 
Fra elleve år « Kva nashornet såg » er ment for barnepublikum , og Det Norske Teatret har satt veiledende nedre aldersgrense til elleve år . 
Det er en teaterforestilling barn og voksne bør se sammen , med en eller kanskje helst flere fellessamtaler i etterkant . 
Forestillingen kan gi stikkord for flere tema . 
Viktigst er folkemord , og å være vitne til grusomheter . 
Jens Raschke har dessuten tatt inn religiøs trøst i sin tekst , et forsonende håp om at en etter døden skal møte igjen dem en i livet var glad i . 
Undertegnede opplever dette siste som unødig idylliserende , og dermed forstyrrende i sammenhengen . 
Noen vil nok være uenige , og se det som en velkommen støtpute . 
Ambisjoner og dimensjoner er store . 
Kanskje for store 
Mye å bære . 
MUSIKAL : 
Hun vil være tro , Kristin Lavransdatter . 
Tro mot sin tro . 
Tro mot sin kjærlighet . 
Tro mot seg selv . 
Disse kravene stemmer ikke alltid overens , og de samme kreftene som hun finner styrke i - troen , selvet , kjærligheten - blir også de krefter som kuer henne . 
Skyldfølelsen er en hun kjenner godt . 
Herborg Kråkevik , som spiller den voksne Kristin ( Tomine Eide har rollen som den purunge ) , gir inderlig innlevelse til rollen , et oppslukt alvor som viser at dette er en kvinne som er konstant bevisst sine livsvalg . 
Kristin er viljesterk og ønsker å kunne stille like store krav til sin mann som til seg selv . 
Men Erlend , spilt av Hans Marius Hoff Mittet , er ikke en mann som godtar å bli satt på plass av sin kvinne , heller ikke når han vet at han har sviktet henne . 
Ekteskapet mellom de to er stormfylt . 
De elsker og krangler , splittes og forsones , de bebreider seg selv og hverandre , og de plages begge av styrken i sine følelser . 
Storverk Sigrid Undsets romantrilogi var en hovedårsak til at hun ble tildelt Nobels litteraturpris . 
Også teaterversjonen er et storverk , kanskje for stort - i ambisjoner og i dimensjoner - for sitt eget beste . 
Med unntak av åpningsscenen , som er et forvarsel om død og skyldfølelse , er scenene kronologisk plassert , og til tross for forklaringer om følelser og dilemmaer gjennom sang og replikker , er første akt så handlingsmettet at den etterlater et inntrykk av handlingsreferat , en oppsummering av viktige episoder i Kristin og Erlends liv . 
Simpelthen fordi de betydningsfulle hendelsene i Kristins ungdom er så mange , blir dramaturgien episodisk , og hver hendelse mister kraft hver for seg . 
Den som har et sterkt forhold til romanverket , kan ane dybden i hver sekvens . 
Andre vil nok finne at enkeltepisodene blir knappe i innhold og gjenfortellende i form . 
Etter pause skifter balansepunktet noe , og sjelegranskingen blir viktigere . 
Nå kjenner vi bakgrunnen for samlivet mellom Kristin og Erlend , nå skal vi se hvordan denne bakgrunnen påvirker dem , hver for seg og i forholdet dem imellom . 
Hungnes gjør nå tidssprang over mange år . 
Men også i denne akten er der mer enn mange nok skjebnesvangre hendelser som skal inn . 
Nå og da Med « Kristin Lavransdatter » har Julian Berntzen har skapt en musikalkomposisjon som kler materialet , og som samtidig oppleves som et musikalsk selvstendig verk : 
På en og samme tid er den tidløs og med forbindelser til middelalderen . 
Menneskestemmen er et hovedinstrument . 
Korpassasjer , som kan minne om kloster- eller kirkesang , selv når de følges av instrumentalakkompagnement , er der mange av . 
Her er også elementer av ballader og av folkemusikk . 
Instrumentene tilhører dels vår tid og dels Kristins 1300-tall . 
Den plass fløyter og strenger har i arrangementene , og de rytmer som lyder fra slaginstrumentene , trekker trådene til sistnevnte . 
Koreografien , av André Danielsen , har den samme dobbeltheten : 
Fortidsspor ( som i bruken av ringdans ) møter et nåtidig uttrykk ( som når dans brukes til å formidle følelser ) . 
Christina Loverys kostymedesign er stilisert renlinjet . 
Dobbelt opp med flyt og fart , men mange forskjeller også To Hedda , flere ideer . 
TEATER : 
Rustrødt er Heddas farge av året . 
Både Stavangers Hedda ( scenograf og kostymedesigner Åse Hegrenes ) og Kristiansands Hedda ( scenograf og kostymedesigner Katja Ebbel Frederiksen ) er kledd som høstløvet i Ibsens tekst . 
September allerede . 
Fargetonen er en nyanse eller to lysere på Rogaland Teater enn den er i Kilden . 
Til gjengjeld er stemningen noen nyanser mørkere . 
To temperamenter Rebekka Nystabakk 
- Kildens Hedda - og Helga Guren 
- Rogaland Teaters Hedda - portretterer kvinner av ulike temperamenter . 
Der Nystabakks Hedda bruker kvitrende sjarm og smilende unnvikelser til å skjule sin sinnstilstand , følelsen av å være tom , oppbrukt og fortvilet , annonserer Gurens Hedda de samme følelsene med aggressiv tydelighet . 
Hun søker konfrontasjon , men personene rundt henne tar ikke signalene på alvor . 
Kanskje tror de hun overdriver for å gjøre seg interessant - om de i det hele tatt reflekterer over måten hun oppfører seg på . 
Måtene av personene rundt tolkes er også ulike . 
I Stavanger er Jørgen Tesman ( Kanic ) puslete selvhøytidelig , i Kristiansand er samme mann ( Grimstad ) heller irriterende blid , ivrig , munter og entusiastisk . 
Kildens Thea ( Fuglestveit-Mortensen ) er naivt velmenende , i Rogaland er samme kvinne begrunnet engstelig ( Ødegård ) . 
På RT er Løvborg ( Lech ) en mann selvdestruktiviteten blir stadig synligere i , og jo klarere den blir , desto mer er Hedda trukket mot ham . 
At hun ser seg selv i ham er ikke noe han ser . 
På Kilden er samme rollefigur en kvinne ( MacDonald Berge ) som forblir uutgrunnelig , og publikum må undres om båndet mellom henne og Hedda noen gang var dypt og oppriktig , eller om det oppsto i innbilning , som et ønske i ettertid . 
Modernisert fart 
Begge oppsetningene bruker fartsfylt flytende , forkortede , forenklede og språklig moderniserte versjoner av teksten . 
I Kristiansand innebærer dette at noe av det som sies hos Ibsen blir uuttalt . 
I Stavanger innebærer det at mer sies rett ut . 
Holsens regi har dessuten en hang til å forsterke symbolikk fra Ibsens tekst . 
Fysiske symboler , som blomster og pistoler , framheves . 
Musikkinnslag påpeker stemninger . 
Flere ganger framføres tekstlige gjentakelser med endringer i temperatur og tone , som synliggjøringer av måten Hedda finner seg låst i sine mønstre , mens synet hun har på livet sitt blir stadig dystrere . 
Rollefigurer beveger seg rundt på scenen i scener der de ikke er involverte , som tause vitner , eller mentale spøkelser i rommet . 
Sigrid Edvardsson , som er Holsens faste koreografiske samarbeidspartner , har framhevet hver enkelt persons bevisste og underbevisste sinnsstemninger , og Heddas syn på de øvrige , i bevegelsesmaterialet . 
Forthuns regi i Kristiansand legger vekt på dynamikk og utvikling i hvert av de mellommenneskelige forholdene . 
Samspill gjøres fysisk , svært ofte seksualisert . 
I flere av scenene leser undertegnede også inn subtile antydninger om at Hedda muligens kan ha vært misbrukt som barn . 
Dette er en tolkning jeg ikke tidligere har sett gjort , men som , når en ser nærmere på hennes reaksjoner , og på hva som utløser dem , er fullt mulig . 
Kilden Teaters « Hedda Gabler » hadde premiere 1. februar , Rogaland Teaters « Hedda Gabler » 8. februar . 
Musikalsk moro med mye menneskelighet Trio i takt SHOW : 
Tre komikere kommer marsjerende , tvers gjennom edderkoppens fine spinn . 
I « Tre elefanter i rommet » er grunnpremisset uttalt : 
Det usagte skal sies . 
Elefanten i rommet skal pekes på . 
Dette gir en felles tematikk og med det en helhet til ellers nokså ulike innslag , og skjønt showet kan være litt vel ivrig i å påpeke akkurat dette fellestrekket , er det en fruktbar inngang . 
Liksom-personlig « Tre elefanter i rommet » har med andre ord et bevisst forhold til sin tittel . 
Betyr det så at dette er humor med tykk hud , tunge labber og lang nysgjerrig nese ? 
Både ja og nei . 
Nysgjerrighet er unektelig et gjennomgangstrekk : 
Nysgjerrighet på hva som får mennesker til å oppføre seg slik vi gjør , nysgjerrighet på hva vi tenker , men ikke sier høyt . 
Tykkhudet selvironi er her , blant annet når Cecilie Steinmann Neess synger om krav til drømmemannen , eller om jødisk identitet og forunderlige fordommer , men her er også tynnskinnet sårbarhet , blant annet i betraktninger om bekymringer og død . 
Komikerne går gjerne inn i roller som personer som trår over andres grenser , tunge på labben og uten forståelse for hvordan den eller de andre opplever dette , men dette er åpenbart roller , og i spillet om disse kommunikasjonskollisjonene ligger oppfordringer om å vise hverandre følsomhet og forståelse . 
Slik trår de tre varsomt gjennom å tråkke tungt . 
Overdrivelser er et mye brukt virkemiddel , og med det blir slikt som kunne vært hverdagslig , eller i alle fall temmelig vanlig , gjort til absurditet . 
En fødselsfortelling-sketsj , der de to mødrene ( Schøyen og Skåber ) skremmer vettet av den som ikke har født ( Steinmann Neess ) er et innslag der de nevnte fellestrekkene samles . 
Generasjonsforskjeller brukes i dette , og i flere andre innslag , til å skape ( kunstige ) motsetninger mellom komikerne , og gir showet et skinn av liksom-personlig nærgåenhet . 
Musikalsk « Tre elefanter i rommet » kan godt kalles en musikalsk revy . 
Bandet - Egil Clausen , Benjamin Elis Giørtz , Alex McEvitt Braathen og Lasse Weeden , med Clausen som kapellmester - har en prominent plass . 
Fysisk sitter de i publikums synsfelt , sentrert under trappa som utgjør scenografien . 
( Elina Krantz og Stein Phillips er sammen kreditert for scenografi , sistnevnte er også oppgitt som lysdesigner . 
) Praktisk tonelegger de så godt som hele showet . 
Der er talepassasjer uten musikk , i « Tre elefanter i rommet » , men svært mange av tekstene blir sunget , og i noen av innslagene er humoren i seg selv avhengig av musikalske referanser : 
En korøvelse der latintekst er erstattet med indre monologer uttrykt på norsk , en russelåtkollasj der utgangspunktet er musikksjangre som normalt ikke brukes i russelåter , og en ungdomstidsmimring der 1970-tallets , 1980-tallets og 1990-tallets musikalske signaturer legger strukturen for fortellingen . 
Grusomhetens historietime 
Faktatett læring med oversikt over , og detaljkunnskap om , nazistenes folkemord TEATER : 
De skulle utslettes . 
Døve mennesker oppfylte ikke nazistenes lytefrie menneskeideal . 
« Gråtende hender » tar for seg utviklingen fra tidlig 1930-tall fram mot dødsleirenes systematiske folkemord , inntil andre verdenskrigs ende . 
Overblikket 
Inngangen er altså forfølgelsen av døve , en gruppe som ofte glemmes når en snakker om nazistenes masseutryddelser , men tegnspråkteatret Teater Manus « Gråtende hender » begrenser seg ikke til denne . 
Forestillingen tar for seg den fulle bredden i utslettelsen . 
« Gråtende hender » formidles gjennom to enkeltpersoner : 
Hans ( Ronny Patrick Jacobsen ) og Gjertrud ( Ipek D. Mehlum ) . 
Begge er fiksjonsfigurer , satt sammen av faktainformasjon om en rekke ulike mennesker . 
Enkeltopplysningene kan spores til reelle skjebner . 
Informasjon er hentet blant annet i intervjuer gjort med overlevende . 
Men vekten ligger ikke på enkeltskjebnene . 
Poenget er overblikk . 
Enkeltpersonene er helst å betrakte som pedagogiske verktøy for å lette inntaket av informasjon . 
De fungerer som knaggrekker for tidslinjer . 
Hans og Gjertrud representerer ulike former for ideologisk blindhet og ulike former for egeninteresse , og de blir både til ofre og til overlevere gjennom ulikt sammensatte årsaker . 
Begges livsfortellinger er gitt fargeleggende detaljer som sier sitt om hverdagsliv og om økende dehumanisering i mellomkrigs- og krigstidens Tyskland . 
Tråder til forskningsmiljøer og ideologier utenfor Tyskland er også inkludert . 
Tidsmessig tone Den språklige tonen som er valgt for « Gråtende hender » er for det aller meste formell , nøkternt faktaformidlende , med ordvalg som kan oppleves som tidsmessig naturlige for 1930- og 1940-tallet . 
Språkbruken er også en påminnelse om måten umenneskeligheter kan dekkes over av byråkratiske formuleringer . 
Dette gjør at de stilbrudd som er lagt inn - noen emosjonelt ladede , filosofiske betraktninger , noen billedlige metaforer , ett « gjøre Tyskland stort igjen » - skiller seg ut , en dels forstyrrende , men samtidig konsentrasjonsskjerpende effekt . 
Faktamengden er massiv , men gjennom tydeligheten om de lange linjene , er « Gråtende hender » også oversiktlig . 
Stemmeskuespiller Kjersti Fjeldstads dype , rike stemme gjengir tekst som om hun simultanoversetter tegnspråket , i en utforskende , sjokkert tone som matches av uttrykkene i tegnspråkforteller Eitan Zuckermanns alvorlig insisterende ansikt . 
Tegnspråkskuespillerne Mehlum og Jacobsen bruker sine ansikter og kropper med større livlighet : 
De representerer menneskeskjebnene , ikke bare til de to eksempelpersonene , men også til de mange andre , slik også enkle stoler , tomme bortsett fra at de er behengt med nazi-uniformer og fangedrakter , blir til påminnelser om alle menneskene vi ikke rekker å se . 
Fotografiske montasjer og tillagt lyd ( fra nazimarsjer , Hitler-taler , motorer , bomberegn ) bygger ut den dokumentariske verdien og forsterker preget av undervisning . 
Simon Valentine er kreditert for videodesign , Ingeborg Kvamme for scenografi og kostymer . 
Et menneskelig romeventyr Indre rom TEATER : 
Joni har et sort hull i magen , et hull som ødelegger glede og gjør livet vanskelig for henne og for menneskene rundt henne . 
Dette vet publikum , for det har hun selv fortalt . 
Joni er helt sikker på at noe er feil med henne . 
Det forstår hun fra måten mamma og pappa behandler henne på , og det forstår hun fordi hun selv føler seg dratt mot å gjøre slikt hun vet hun ikke skal eller bør . 
Å knuse tallerkener og å kalle gjestene for « idiot » . 
Og verre , farligere : 
Å leke med bensin , og å tenne på . 
Å tenke på å skade seg selv . 
Balanse « Satellitter på himmelen » veksler mellom gjenfortelling - der Joni deler hvordan hun opplever livet sitt - og utspilte scener - som også blir sett fra Jonis ståsted . 
Det bokstavelige og det billedlige glir over i hverandre . 
For eksempel : 
Når pappa blir sint , kan hun , og publikum , høre hva han sier når han begynner å kjefte . 
Etter en liten stund hører hun , og publikum , bare « utropstegn , utropstegn » . 
Kristofer Grønskags tekst har mange fine , finurlige detaljer som dette , slikt som forbinder det som er allment med det som er spesielt for Joni . 
Også Hilde Brinchmanns regi har funnet fram til en god balanse mellom det spesifikke og det universelle , mellom det som underholder og det som tar på alvor , mellom det som er tøft og energisk , og det som er poetisk og ettertenksomt . 
Ofte brukes verdensrommet , både et indre og ytre univers , som bilde . 
I ordene som brukes om Jonis tanker og i videodesignen ( som er lagd av Anton Andersson ) blir mennesket sammenlignet med verdensrommet , samtidig som det er tydelig at mennesket er en del av verdensrommet , en bittebitteliten del av noe enormt stort . 
Vi har alle et univers inni oss , og et univers utenfor oss , og « Satellitter på himmelen » viser både de mulighetene og den ensomheten som ligger i dette . 
Mange sider Som Joni utstråler Ellen Andreassen kraft og sårbarhet , fortvilelse og sinne . 
Joni er en person med mange sider . 
Hun er forvirret , og hun er oppfinnsom , hun er rampete , og hun er snill , hun er veldig oppmerksom på hva andre synes om henne , og hun er veldig opptatt av seg selv . 
Det er tydelig , i « Satellitter på himmelen » , at Jonis problemer er større enn bare det å ha en dårlig dag , eller en serie av dårlige dager . 
Det synes gjennom episodene som til sammen utgjør handlingen , og det synes gjennom reaksjonene Joni møter hos mamma ( Martha Kjørven ) , pappa ( Henrik Hoff Vaagen ) og lillebror ( Espen Mauno ) . 
De tre nevnte skuespillerne har også andre roller i Jonis fantasi . 
Problemene får likevel ingen merkelapp eller forklaring , utover « hull i magen » . 
Dette er en styrke . 
Det gjør at tilskuerne kan sammenligne hennes vansker med ulike problemer i ulike alvorlighetsgrader . 
Følelsene Joni har blir gjenkjennelige for flere enn de ville ha blitt om de hadde vært koblet mot for eksempel en diagnose . 
At mamma og pappa kunne ha gjort en langt bedre jobb som mamma og pappa , og at lillebror tar en for stor del av ansvaret for at de andre tre skal føle seg bedre , blir også klart , uten at dette gjøres til lettvint forklaring . 
Det er noe trøstende i denne åpenheten , på samme måte som det er noe trøstende i Jonis utforskningstrang , pågangsmotet hun møter selv den dypeste fortvilelsen med . 
Det er noe trøstende i slutten , også . 
Grønskag har tort å velge en litt åpen avslutning , der Jonis vansker ikke blir løst , men der hun likevel oppdager noe som gjør dem litt lettere å bære . 
Forestillingen har målgruppe fra femte til sjuende klasse . 
Anmeldelsen er skrevet med grunnlag i generalprøven . 
Et ferdig prosjekt forkledd som halvferdig prosjekt Kosmiske utkast TEATER : 
Å se « UFO-bygda » kan føles som å kikke på et annet menneskes prosjektnotater . 
Deler framstår hverdagslige , deler gåtefulle . 
Deler gir kontekst , deler kunne hatt godt av mer kontekst . 
Deler er filosofiske og deler er faktaorienterte . 
Deler er dokumentariske og deler er liksom-dokumentariske . 
Deler er vitser , de fleste av dem om aliens , formulert som rebuser , og deler er sitater fra andre kilder . 
Alle disse delene gir mulige innganger til et teaterprosjekt , og løst forbundet er de blitt selve prosjektet . 
Hessdalen Utgangspunktet er trønderbygda Hessdalen , i Holtålen kommune sør for Røros . 
I mange år har bygdefolket , samt tilreisende , sett underlige lysfenomener på himmelen . 
Torshovgruppa har besøkt bygda , og snakket med folk om hverdagslivet og om lysene . 
Intervjuutsagn utgjør en stor del av materialet til « UFO-bygda » . 
Opplevelsen begynner allerede i lobbyen , der lysene blinker før et Dagsrevyen-innslag fra 1980-tallet blir vist . 
Deretter går publikum og skuespillere opp trappene , til et teaterområde som i Stenes scenografi er blitt forvandlet til et turområde , belagt med mose , og med filmbilder i svart-hvitt hengende over oss . 
Direkteoverføring fra Hessdalen , fortelles vi , ikke nødvendigvis helt sannferdig . 
Videodesignen , av Torbjørn Ljunggren , kan se ut til å gå i loop . 
Temmelig ofte synes lyssøyler fra bakke til et punkt over skydekket , ukommentert av aktørene . 
Skal dette være elefanten i rommet , så å si , en felles , unevnt observasjon ? 
Eller er det simpelthen en lyskaster ? 
Ventekos Skuespillerne sitter i sirkel , kledd i turtøy . 
Tre har stoler , en har en trestamme å lene seg mot . 
De snakker , i hverdagslige toner , med ukunstlede ordvalg , dels om de erklærte temaene for forestillingen ( UFO-er , lyset , det store spørsmålet ) , dels om andre ting ( kommunesammenslåinger , arbeidsplasser , barndomsminner , religiøs tro ) . 
Det strikkes , det kokes og drikkes kaffe . 
Tilskuerne blir servert . 
På ett punkt gjøres korttriks , på ett punkt oppfordres vi til å reise oss og gjøre strekkøvelser . 
Vi er på tur , skuespillere og tilskuere i fellesskap , på en utkikksplass , der vi venter . 
Vil noen , fra en annen planet , oppsøke oss ? 
Vil vi forstå at det er det som skjer , om de kommer ? 
Vil vi hypnotisere oss selv til å tro at de er her , om ikke ? 
Når bruddene i « UFO-bygda » omsider kommer , er det i en lett parodisk form som får forsøk på å finne rasjonelle forklaringer til å virke misforståtte - som en erklæring om at gleden ved undringen , ved spekulasjonen og ved ikke å vite , ikke skal få lov til å bli forstyrret . 
« Hair » og nå , et der og da Musikalsk holdbarhet , scenisk nostalgi . 
MUSIKAL : 
De drømmer om fred , om frihet og harmoni , om kjærlighet og om fellesskap . 
De lever i en boble , her plassert i en bakgård , i en kort periode i tiden . 
Når « Hair » , første gang produsert i 1967 , altså for femti år og noen måneder siden , blir satt opp i dag , blir musikalen en nostalgisk synliggjøring av alle de drømmene som aldri ble oppfylt . 
Hitparade 
Låtrekka består av klassiske hits , en perlerekke av kjente og kjære sanger der tekstene tegner levende bilder av sin tids og sitt miljøs holdninger , lydhørt oversatt til norsk av Håvard Rem . 
Simon Revholts musikalske arrangementer skaper bittersøte kontraster mellom mykt og hardt . 
Han gir røffe kanter til optimistiske drømmer , som underforståtte påminnelser om at realitetene venter utenfor , og han understreker de melankolske , nostalgiske dimensjonene i de mer kamporienterte sangene . 
Sterke sangprestasjoner er der mange av . 
Undertegnede får følelsen av at det er nettopp musikken - melodiene - som har vært hovedargumentet for å sette opp musikalen . 
Musikken vil også være hovedargumentet for å skulle se den . 
Person- og situasjonsbeskrivelser er tilsynelatende lavere prioritert enn det musikalsk kvalitet er . 
Den ene blant dem Som Claude er Eldar Skar den enkeltpersonen som i størst grad skiller seg fra kollektivet . 
Claude har mottatt innkalling til krigstjeneste , og sliter med å bestemme seg for om han skal bli eller dra . 
Hans samvittighetskamp er det nærmeste « Hair » kommer et drama . 
Skar gir denne dragkampen fine nyanser . 
Persontegningene rundt ham er vagere . 
Ensemblet framstår som et mangehodet fellesskap der enkeltpersoner er noe nær utskiftbare , og dette etterlater et inntrykk av at lite står på spill . 
Materialet tatt i betraktning er dette ikke et helt ulogisk valg , ettersom fellesskapsfølelsen er det som idealiseres - men der finnes langt rikere muligheter for å vise menneskemangfoldet innenfor fellesskapet enn de som blir utnyttet her . 
Også koreografien , skapt av Rebekka Lund , vektlegger gruppefellesskapet heller enn særegenhetene innenfor det . 
« Åpent forhold » har solide kvaliteter , men variabel kvalitet Scener fra et fellesskap SHOW : 
Temaet er forhold . 
Tilnærmingen er åpen . 
« Åpent forhold » har gitt plass til vennskap , kjennskap , samlivsstadier og samlivsbrudd , nye begynnelser og gamle bånd . 
Noen av innslagene er dessuten særlig tilpasset ivrige tv-tittere , og dem er det nok en del av . 
Allment falskt 
Ingenting av det publikum ser i showet er ekte , bedyrer Steenstrup og Brungot ved start , de « bruker skuespill som virkemiddel » . 
Relativt ofte bruker de også overspill som virkemiddel . 
Etter en slik-forfalsker-skuespillere-følelser-innledning er det meste av det de tar for seg gjenkjennelig som allmennmenneskelig , hverdagslig falskhet : 
Falsk beskjedenhet , falsk selvhevdelse , falsk forventning , falsk forsikring og falsk unnskyldning ( dette siste ved Steenstrups TV-figur Edel , som « angrer » sine - overdådige - # MeToo-overtramp ) . 
Litt mindre allment er falskt buktaleri ( ved Brungot ) . 
Revyskuespillets understrekninger understreker all denne falskheten . 
Kostymeutvalget ( Cårejånni Enderud ) inkluderer fuskepels og polyesterparykker . 
John Brungot hevder seg i ett av numrene avhengig av sistnevnte , før han synliggjør ekstra-lettvint skuespillerteknikk gjennom bruken av dem . 
Metahumoren i dette burde appellere både til den som liker og den som misliker virkemiddelet , men her , som i flere av showets øvrige innslag , er ikke ideen tilstrekkelig utviklet til å bære en hel sketsj . 
Et liveband på fire 
- Stephan Gracia Slaaen , Jan Kristian Kristoffersen , Iver Schøyen Paulsberg og Lars Hagensen - øker kveldens showfaktor , med særlige viktige bidrag til Henriette Steenstrups en-kvinne-mange-sjangre-auditionforsøk til « Stjernekamp » ( tekst av Hanne T. Asheim , musikk av åtte kjente navn ) . 
Det ekte Vennskapet mellom Brungot og Steenstrup , får vi tro , er ekte . 
Ekte virker det i alle fall i det som er showets mest alvorlige , mest personlige og formodentlig også mest oppriktige nummer , « Len deg litt på meg » , der John Brungot forteller tilskuerne om sønnens blodkreft og behandling . 
Dette er et innslag om hvordan det er å være pappa og menneske i langvarig krise , med ett og annet velment overlevelsesråd og en åpen invitasjon til de av tilskuerne som ikke selv står i kriser , men som kjenner noen som gjør det . 
« Len deg litt på meg » er det av « Åpent forhold » s atten numre som har den ( i dobbel forstand ) beste slutten . 
For øvrig er showet langt bedre på åpninger enn på avslutninger . 
Anslagene er nesten uten unntak lovende , og oppbyggingen er , som regel , stigende et stykke på vei . 
Men forholdsvis mange av innslagene gir også slipp før de har nådd fullt potensial . 
Dette gir showet en god start-brå stopp-struktur som får helheten til å virke noe hakkete . 
Tekstkvaliteten varierer kraftig , og flere av innslagene i midtpartiet kunne med fordel vært strøket , mens andre - som den rampete « Når gluten dreper » ( tekst av Brungot ) - godt kunne vært bygget ut . 
Atle Antonsen er satt i front . 
Laila Goody står i sentrum Klassisk stil TEATER : 
Willy Loman er en mann bakut for sin tid . 
Han mestrer ikke lenger sitt arbeid . 
Bransjen har forandret seg . 
Familieforsørgeren , som livnærer sin hjemmeværende kone og sine bare så vidt arbeidende voksne sønner , låner penger fra naboen for å klare utgiftene . 
Han har flere halvhjertede selvmordsforsøk bak seg . 
Andre løsninger ser han ikke . 
Tradisjonsnær 
I sin debut som teaterregissør har Trond Espen Seim lagt klassikeren nær den tradisjon den oftest oppføres i , spesielt før pause . 
Teksten har hovedrollen . 
Spillestilen er dempet , men tydelig . 
Fokus ligger på samspillet , både i det sagte og i det usagte i forholdene mellom rollefigurene . 
Det kan virke som Seim har vært mer opptatt av fellesdynamikken , og hvordan hver rollefigur påvirkes av de andres oppførsel , enn av enkeltskikkelsenes ( les : 
Willys ) individuelle psykologi . 
Etter pause legges noen flere egne formgrep inn , og temperamentsutbrudd gis større intensitet , men fortsatt er det en teksttro , tradisjonell og dempet tolkning vi ser . 
Scenografien , av Olav Myrtvedt , svarer godt overens med originaltekstens rombeskrivelser , men med kostymer og rekvisitter ( som mikrobølgeovn og stressless-stol ) - som angir 1980-tall eller tidlig 90-tall som familiens beste tid . 
Musikkutvalg og tekstens kroneverdier bygger opp under dette , og antyder dermed at det dramaet vi ser finner sted en gang mellom 1995 og 2000 , enkelte nåtidselementer ( smarttelefon og Mac ) og eldre elementer ( Linda Loman stopper stadig nylonstrømpene sine ) til tross . 
Tidsepoken framstår uansett ikke som viktig , og anakronismer som de nevnte oppleves ikke som forstyrrende . 
Den menneskelige fastlåstheten er tidløs . 
Aktiv mor « En handelsreisendes død » spilles ofte som et drama om far og sønner , der mors medvirkning , og påvirkning , kommer i bakgrunnen . 
Gjennom Laila Goods stillferdig innstendige spill synliggjøres Linda Lomans aktivt valgte rolle i familien . 
Hun er et nav , eller et urverk - ikke bare en tilrettelegger for mannens livsløgner , men en bidragsyter og en årsak til dem . 
Hennes tendenser til å glatte over problemene , og til samtidig å legge all skyld for alle konflikter på sønnene , gjør det enda tyngre både for ektemann og sønner å bryte gjennom løgnaktigheten og å innrømme sine nederlag . 
Ingen av dem ønsker å skuffe henne , og dermed vil ingen av dem være ærlige om sine svakheter . 
Linda aner hvor langt inn i depresjonen ektemannen er kommet , men hun makter ikke å forandre livslange mønstre . 
Sønnene tar ikke hennes bekymringer på alvor . 
De har vansker nok med å finne ut av sine egne liv . 
I et innadvendt menneske kan det være vanskelig å se forskjell på oppgitthet og desperasjon . 
Slik Atle Antonsen spiller Willy Loman , er « resignert » et mer nærliggende ord enn « fortvilt » . 
Willy virker passiv og lukket , en grå personlighet i et grått liv . 
Han snakker om sin fortidige karisma , men han viser den ikke , heller ikke i tilbakeblikkscenene . 
Kanskje skal tilskueren anta at den alltid var en illusjon . 
Formidlingen av sønnerollene , Espen Alknes som den oversette Happy , og Olav Waastad som den opphaussede Biff , har lagt vekt på hvor mye de begge har felles med faren . 
Pølser og sirkus til folket 
Når vanstyre blir vane TEATER : 
Handlingsgangen er oppløst . 
Ord og gjerninger er bare løst forbundet . 
Stillstand er satt sammen med virkemiddelbonanza . 
Effekter tværes ut . 
Trøndelag Teaters « Ubu » er kaosteater , en surrealistisk , absurd tålmodighetsprøve som gjentatte ganger tretter ut tilskueren , som forvirrer og forstyrrer , underholder og irriterer . 
En tilsiktet prøvelse ? 
Ja , derom finnes ingen tvil . 
Denne forestillingen ønsker ikke å gjøre seg enkel for sitt publikum . 
Her er utmattelsen like åpenbart et mål som underholdningen er . 
La oss komme tilbake til dette om litt . 
Mer beskrivelse kreves før det . 
Nummenhet « Ubu » har sine øyeblikk . 
Den har bilder det er verd å minnes , replikker som overrasker gjennom en underfundighet som står i kontrast mot ekspressiviteten rundt , og scener som framstår som noe nær fullstendige teater-i-teatret-forestillinger i seg selv . 
En innledende blodballett , av « Macbeth » -proporsjoner . 
En kokko-komisk bjørnepartering , lagt til et tidspunkt etter verdens ende . 
Den tiltagende furtingen hos kongen selv , spilt av Karl-Vidar Lende , i helhvit narredrakt , avskåret fra verden gjennom sin plass i et glassbur . 
Der er sjokkeffekter i forestillingen , som når det beskrives hvordan navngitte norske milliardærer halshugges i tur og orden , mens Ubu trakasserer dem . 
Men raskt gjøres tilskueren immun mot sjokk . 
Grusomhetene gjenfortelles i lange , hypnotisk monotone strekk . 
Noen ganger er disse gjenfortellingene gjort i stillestående eller stillesittende scener , uten parallell handling , andre ganger følges de av scener der metaforene for vold er så teatraliserte at volden blir teoretisk , abstrahert . 
Tilskueren blir fratatt muligheten for empati for ofrene , simpelthen fordi omfanget blir så stort , og overgrepene det fortelles om så uforståelig brutale . 
Samleeffekten er avstumpende , lammende . 
Metning og matthet 
Den oppbrutte handlingen bidrar også til fremmedgjøringen . 
Plumpheten er påtakelig , og den er , som den vil være , en distraksjon . 
Vulgaritet gjør Ubu og hans fru ( Stine Fevik ) til personer en ikke helt kan ta på alvor . 
Undersåttene kan se ned på dem , føle seg dem overlegne , samtidig som maktens realitet gjør dem underlegne . 
Hvor mange ganger brukes ordet « dritt » i forestillingen ? 
Kjedsommelig mange . 
Av og til kombineres de med brun masse som skal illustrere avføring , sprutende fra kongens toalett . 
En hommage til « Kong Ubu » s språklige oppfinnelse « merdre » , altså en versjon av bannordet « merde » , ilagt en ekstra r ? 
Sikkert , men alle gjentakelsene fører til et metningspunkt , og med det et matthetspunkt . 
Beslektede matthetsframkallende effekter er det mange av i forestillingen . 
Skifter av miljøer og av typer . 
En nedtelling som begynner på 72 , og går ned til 0 . 
At publikum serveres pølser . 
At penger deles ut . 
At penger samles inn . 
At korps spiller . 
At neonskilt blinker , med stikkord som kan fungere som negative karakteristikker av persongalleri og forestillingskonsept . 
At langdryg film viser skuespiller som forlater scenen for å skifte klær og ta seg en røyk . 
At ny , langdryg film viser samme skuespiller på vei ut av teatret og inn i en leilighet , mens han parafraserer replikker som nettopp er blitt sagt fra scenen . 
Vanstyre-vane 
I « Ubu » henger uttværingen , og ønsket om matthet , sammen med grunnlagsmaterialet , Alfred Jarrys 122 år gamle skandaleskuespill « Kong Ubu » ( her oppbrutt og blandet med inspirasjon fra hans øvrige Ubu-skuespill , samt andre kilder ) . 
Stykket handler om en hersker som tilrøver seg makt og penger gjennom vold og manipulasjon , en hemningsløs , uberegnelig , ustabil tosk som utnytter sin posisjon og alle rundt og under seg . 
Han dreper og røver og lyver og korrumperer . 
Vanstyret blir så omfattende at det , i rasende fart , blir en vane . 
Opprøret mot det koster også folket dyrt , mens Ubu selv slipper unna . 
I dialogen er begrepene « falske nyheter » og « shithole countries » inkludert . 
En beretning om flyktninger på sykkel drar tanker til innvandringsrestriksjoner . 
For det meste har Janežič og co likevel motstått den fristelse det må ha vært , å koble oppsetningen direkte opp mot samtidig politikk . 
Tilskueren kan selv trekke sine egne slutninger om de mekanismer som er i spill . 
Familieteater med hjerte , hjerne og mot Oz og oss også MUSIKAL : 
En kan godt drømme om magi , og en kan godt få hjelp og støtte fra dem en er glad i . 
Men skal en finne fram til hjertet sitt , til hjernen sin og til motet sitt , er en selv nødt til å bruke hjertet sitt , hjernen sin og motet sitt . 
Dette lærer Dorothy ( Mari Lerberg Fossum ) , og dette lærer Dorothys venner og familie , når de i « Trollmannen frå Oz » får satt hjerte , hjerne og mot på prøve . 
Om ikke tilskueren vet det fra før , lærer nok han eller hun det også . 
Likheter 
I Alan Lucien Øyens regi av familiemusikalen er likhetene mellom Dorothys eventyrvenner og de menneskene hun kjenner i hjemmelivet sitt gjort tydelige . 
De er understreket i skuespillernes kroppsbruk , de er understreket i kostymene ( designet av Stine Sjøgren ) , og de er understreket i frisyrene . 
Slik blir det også gjort ekstra tydelig at prøvene gjengen møter i Oz er i slekt med prøvelsene de må igjennom hjemme . 
Magien gjør både vanskene og valgmulighetene lettere å se og lettere å forstå . 
Øyens versjon er tydelig på andre måter , også . 
Hver person har klare kjennetrekk , og hver scene har klare prioriteringer . 
Det skumle får lov til å være skummelt , og det trøstende får lov til å være trøstende . 
Som vennene underveis opplever : 
Om en ikke kjenner at en er redd , kan en heller ikke oppdage at en er modig . 
Rolletegningene er gjort med varme og direkthet . 
Rytme og musikalitet 
Inspirasjonen fra og kjærligheten til den kjente filmen er synlig i de løsningene scenograf Leiko Fuseya har valgt for scenen , og hørbar i Per Christian Revholts bruk av orkesteret . 
Men inspirasjon og tradisjon har , både i det tilskueren hører og det tilhøreren ser , møtt modernitet , effektivitet og egenvalgte løsninger . 
At musikken framføres live og ikke på boks er et stort pluss . 
Der er mye musikalitet i instruksjon og i skuespill også , en tydelig bevissthet om når tempoet skal skrus opp og når det skal settes ned , når mye skal skje på en gang og når handlingen skal konsentrere seg om bare ett punkt . 
Koreografien , som Øyen og Daniel Proietto sammen har ansvar for , bidrar til dette , og er dessuten godt balansert mellom det som er spesielt for hver skikkelse , og det som er felles for dem alle i situasjonene de er sammen om . 
Else Kåss Furuseth driver selvhjelp på vegne av flere Jakten på ærligheten SHOW : 
Psykologstolen er tatt inn i scenerommet , og terapirommet er åpnet for innsyn . 
« Gratulerer » er oppfølgeren til « Kondolerer » , Else Kåss Furuseths komi-monolog om å leve med at både mor og bror har begått selvmord . 
Tematikken er videreført i det nye showet . 
Furuseth snakker om fortsettelsen , om den pårørendes skyldfølelse , sorg og skam , om redsel for å skuffe , om hvor tungt det kan være å skulle ta hensyn til seg selv når en vet at det alltid er noen som har større behov for at en tar hensyn til dem . 
Det handler om å finne seg i ydmykelser og om vanskeligheter med å si nei eller å sette grenser . 
« Overtilpasningdyktighet » , sier psykologen hennes - i showet i form av en nissefigur . 
Hun går dypt inn i disse følelsene , og i andre , ubehagelige følelser som henger sammen med dem . 
Krevende Minnene hun deler , er hennes egne . 
De er ofte vonde , og hun fornekter ikke smerten , heller ikke når hun bruker den som oppmuntring til latter . 
« Gratulerer » er dypt personlig , og det å framføre det er merkbart krevende for henne . 
Det synes i kroppsspråket og i ansiktsmimikken , det høres i stemmen . 
Dette er også noe av poenget : 
« Gratulerer » handler om viljen til å stå i det vanskelige , om viljen til å innrømme det vanskelige . 
Prosessen pågår , og prosessen må få lov til å pågå . 
I det ligger også invitasjonen til et fellesskap . 
« Gratulerer » er egenterapi , men også et samlingsrom , et tilbud om å solidaritet med andre som deler de samme erfaringene - eller som bare har et ønske om å forstå , kanskje være der for , noen som har . 
Gjennom hele den timelange monologen viser Else Kåss Furuseth at hun vil senke terskelen for å snakke om psykisk helse . 
Hun vil dele de innsiktene hun har kommet fram til , men hun vil ikke late som om hun har alle de svarene hun trenger . 
Aksept « Gratulerer » handler om selvgranskning , med mål om å nå fram til selvaksept . 
Det handler å gi seg selv og andre tillatelse til å le , uten å forsøke å le vekk . 
Latteren er med på å gjøre det mulig å bære , men den er ikke et forsøk på å glatte over . 
Latteren bidrar til å akseptere sårhet , men den bagatelliserer ikke sårheten . 
Det er det viktigste budskapet , i « Gratulerer » : 
Det skal være lov å ha det vanskelig . 
Det skal være lov å sørge . 
Det skal være lov å bruke den tid en trenger , og det skal være lov , også for den som står nær noen som har det verre , å være ærlig om hvordan en selv har det . 
I lystig dans med desperasjon som partner Klassefesten TEATER : 
Mennesker fra alle samfunnslag deltar på festen , men kaka - eller altså pengene , og mulighetene - er ujevnt fordelt , og desperasjonen er aldri langt unna , for persongalleriet i « Kasimir og Karoline » . 
At denne festen vil bli en lang natts ferd mot bakrus kan tilskueren forstå fra start . 
Men om premisset er kynisk , er uttrykket like fullt lekent . 
Opportunisme Kasimir ( Basic ) er den ferskt arbeidsledige sliteren , her med innvandrerbakgrunn og begrenset nettverk , Karoline ( Dalseide ) er trygg-middelklasse-kjæresten som raskt begynner å lure på om hun ikke burde ha brukt sin seksuelle kapital mer strategisk . 
Karoline er i humør til å feste , Kasimir er det ikke , og de to havner fort i krangel . 
Rundt seg har de opportunister med ulik økonomisk status : 
To høyst velstående , godt voksne karer på utkikk etter ungt kvinnekjøtt ( Schaanning og Karlsen ) , den allerede nokså velstående klatreren ( Gundersen ) som gjenkjenner en av de to førnevnte som sin direktør og tilpasser seg det , den kriminelle Franz ( Salthe ) som ser muligheter i Kasimirs frustrasjon , samt Erna ( Raustøl ) , kjæresten som Franz tror han kan ta som en selvfølge . 
Petter Winther har rollen som utroperen , en musikalsk og litterær sidekommentator og publikums stedfortreder på scenen . 
Han er en outsider , men har også preg av sirkusdirektør og med det en som styrer handlingsgangen . 
Referanser og koblinger Det Norske Teatrets « Kasimir og Karoline » danner et trafikkert veikryss av kjente fortellinger , kjente strukturer og kjente typetegninger . 
De sosiale markørene er hentet fra vår tid , raskt gjenkjennelige karikaturtrekk som ikke bare formidler klassetilhørigheten hos de enkelte , men som også forsterker følelsen av « sett det før , hørt det før » i alle delhistoriene . 
Peer Perez Øian og dramaturg Anders Hasmo gjør mye moro ut av denne gjenkjenneligheten , og understreker den gjennom også å sample inn kjente sitater fra kjente tekster . 
Det åpner med Dickens , « To byer » . 
Underveis streifer teksten innom Strindberg ( « Det er synd på menneskene » ) , Ikaros-myten , Bibelen ( « Kjærlighetens høysang » ) , « Emil fra Lønneberget » og flere med . 
Sangtekster og melodier tjener samme nytten , som koblinger mellom Ödön von Horváths oktoberfest , de evige arketyper og nåtidssosiologien . 
De framføres dels som festkaraoke med stemnings- og / eller personbeskrivelser av persongalleriet , dels som tidskomprimerende mellomstikk som signaliserer at festen har gått inn i en ny fase av Winther og / eller band . 
Visuelle innstikk som en Pietà ( i dette tilfellet uten nåde ) og en talende reklameplakat ( av et slag som nylig vakte diskusjon her til lands ) bidrar til det samme , og øltelt-og-festplass-scenografien , skapt av Etienne Pluss , er i seg selv også en slik overskridende kobling , inspirert som den er av et reelt festområde i Wien . 
Øyeblikksbilder fra undergangen Angst og leven TEATER : 
Maja Nilsens scenografi er underlig gråsprengt : 
En huleformet struktur i gråtoner , trolig enten en underjordisk eller en undersjøisk hule , ved den ytterste havkanten , et sted der ingenting gror , unntatt galskap . 
Lisa Lies tekst og iscenesettelse er mest bare underlig . 
Utgangspunktet er undergangen : 
Terje Vigens undergang , hans families undergang , menneskehetens undergang og klodens undergang . 
Stikkord er ødeleggelse , forfall , pessimisme . 
Resultatet er en innviklet , kaotisk , dystopisk og krevende opplevelse . 
Forrykt Forbindelsen til « Terje Vigen » er løs , men vesentlig . 
Stundom , skriver Ibsen om sin Terje , gnistret hans øye stygt , « og da mente folk at han var forrykt , og da var det få som uten frykt , kom Terje Vigen nær » . 
En kan mistenke at disse linjene har inspirert « Uår » s bilde av mannen . 
Forestillingens 
Terje er aggressiv og uforutsigbar , grenseløs og morbid . 
Kanskje er fortsatt i engelskmennenes fangenskap , der han også er fange av sin egen fantasi og skyldfølelse . 
Kanskje er han hjemme i sine minners og følelsers fangenskap . 
Uansett vises en manns nedstigning i mentalt vanvidd og mental forråtnelse . 
Eller , en manns ? 
Ikke sikkert . 
Det er mulig , at galskapen er hans , og at de andre to er fantasifigurer fra hans indre . 
Det er også mulig at galskapen er deres , og at bildet av ham er det innbilte , framkalt av sultfantasier . 
Muligens tilhører galskapen også menneskeheten som helhet . 
I tekst kobles handlingen både opp mot miljøødeleggelser og mot apokalypsevisjoner fra « Johannes " ' " Åpenbaring » . 
Motstand 
Jeg bruker ordet « handlingen » , og også det bør tolkes løst . 
« Handlingen » er verken lineær eller lett å følge . 
« Uår av Terje Vigen » vekker motstand , og er nok ment å vekke motstand . 
Mye er obskønt , mye obskurt . 
Noe er så grotesk at det går inn i , og forbi , absurd komedie : 
Seksuelt , voldelig , koblet mot kroppslig forråtnelse . 
Noe er så makabert at det vitner om mental ubalanse , og som allerede antydet bør nok dette betraktes både som rollefigurenes og menneskehetens ubalanse . 
En kan lett se « Uår » som en påstand om at klodens mennesker forårsaker vår egen ødeleggelse , ved å ødelegge planeten og den næring den gir . 
Samtidig er denne påstanden mer av en forenkling enn det forestillingen inviterer til . 
Langt fra alt virker ment for å tolkes . 
« Uår » går stadig til ytterligheter . 
Enten en oppfatter dem som påfunn , påstander eller provokasjonsforsøk , vil nok de fleste tilskuere erfare at noen av dem faller i god jord , og noen på steingrunn . 
Fortidshyllest møter gjensynsgleder møter 2017-blikk Gammel latter blir som ny SHOW : 
Noe nytt møter tilskueren i « Komikveld på Chat Noir » . 
Mye støtter seg til stedets rikholdige revyhistorie , med respekt for menneskene som har trådt på den samme scene før , og en god del hentes fra de fire aktørenes egen showhistorikk . 
Gjenbruk 
I infomaterialet er Ivar Tindberg titulert som « showdoktor » og som « festredaktør » , ikke som regissør . 
Det skyldes at en stor andel av innholdet er gjenbruk og dermed allerede regissert av andre i andre sammenhenger - Kim Bjarke , Hege Schøyen , Teodor Janson og Anders Mordal , pluss nevnte Tindberg selv - som alle er ryddig kreditert i showprogrammet . 
Men enten tittelen er « redaktør » eller « regissør » , er utvalget gjort med skjønn : 
Gjensynene som er tatt med er velspilte høydepunkter fra tidligere show , som Hjelmelands « Gammel dame innrømmer alt » ( fra « Gu " ' " kor gøy » ) , Hilde Louise Asbjørnsens « Banken min » ( fra « The Lulu Show » ) , eller « Ferieflyktninger » fra sommershowet Asbjørnsen og Johansen ( som duoen Asbjørnsen og Joh. ) spilte i Grimstad for omlag et tiår siden . 
Det er velutprøvde numre som over tid har spilt seg helt frie for dødpunkter , de vises med presis timing og med små fargeleggende , karakteriserende detaljer av det slag som oppstår når en kjenner sine figurer godt . 
At utøverne selv ser ut til å fryde seg over gjensynene , er smittende . 
2017-øyne 
Gjensynene veksler med nyskrevne numre , flere av dem med hyllest til Chat Noir-historien , observert med og gjentolket gjennom 2017-øyne og med signaturer og særtrekk fra de fire på scenen - som når Espen Beranek Holm gjør sin versjon av revyklassikeren « Sinna mann » . 
( « Livet er ikke , var ikke og kommer aldri til å bli en app » er et sitat som fortjener å huskes . 
) 
Andre nyheter er førjulsrelaterte , og også tilbakeblikkene ( både de personlige , og de som retter seg mot Chat Noir-tradisjonen ) kan vi kalle sesongriktige : 
Dette er jo også en tid for å se tilbake . 
Sammensetningen gir variasjon i uttrykket . 
Så er det jo heller ikke nødvendigvis slik at den som har sett alt Bjarte Hjelmeland har gjort , også har fått med seg alt av Lene Kongsvik Johansen - selv om disse fire er en langt mer kompatibel kvartett enn den julekonsert-gruppe de framstiller i løpet av showet . 
Hjelmeland , Kongsvik , Asbjørnsen og Beranek kler hverandre , som soloartister hver for seg så vel som i de ulike konstellasjonene de i « Komikveld » opptrer i , fra de åpner med en spydig-kjærlig introduksjon av hverandre , i en nyskrevet åpningssang signert Hanne T. Asheim , den tekstforfatter og komponist som har bidratt med mest nytt til vinterens show , til de avslutter , også med nåtidstematikk , til tonefølge fra Per Asplin og « Putti Plutti Pott » . 
Komikrimkrønike med vekt på komikken Mordmoro TEATER : 
Anledningene for mord er mange . 
Motivene for mord er mange . 
Som oftest blir det med ordene . 
« Jeg kunne ha drept ham » . 
I et sjeldent tilfelle blir ord til handling . 
Ett menneske blir drept . 
Ett menneske blir morder . 
At det kommer til å skje , vet tilskueren fra starten av « Historien om et mord » - en teateroppsetning i fire episoder . 
Hvem , hvordan og hvorfor skal avdekkes . 
Den Nationale Scene har spilt en episode i uka i fire uker . 
Nå er alle fire episoder samlet til en teaterkveld , et fråtseformat for føljetonger som vi er vant til i TV-seriens strømmetidsalder , men som er uvanlig i teatret . 
Ensemblet klarer å holde på interessen alle fire episodene igjennom , men hovedverktøyet er ikke spenning , det er komikk . 
Motiver i kø 
I sentrum står den stressede Katarina ( Kjersti Elvik ) . 
Alle vet at Katarina drikker , og ingen trenger å spørre hvorfor Katarina drikker . 
Hun har en mann som er på jobb til alle døgnets tider ( Håkon Moe ) , og det går ikke lang tid før hun har grunn til å mistenke at han heller er hos sin kollega ( Lina Taule Fjørtoft ) . 
Katarina har også en sønn som driver aggressivt dank ( Kristian Berg Jåtten ) , og en mor ( Karin Stautland ) og en far ( Knut Olaf Elvik ) med mange meninger om datterens liv ( og øvrige hemmeligheter ) . 
Etter hvert har hun også en elsker som nok har sine egne planer for forholdet ( Tormod Løvold ) , og en nabo og en sjef ( begge spilt av Hilde Trætteberg Serkland ) det er forståelig om hun ønsker av veien . 
Flere andre personer - spilt av de nevnte skuespillerne - bidrar også til komplikasjoner . 
Mordet , i « Historien om et mord » , skjer ikke i første episode . 
Og ikke i andre . 
Oppbyggingen mot det varer og rekker . 
Stadig legges nye intriger til , og med det nye mordmotiver , i noe som blir et moderne melodrama med mye metahumor , teatral sjangerlek og fantasifulle digresjoner . 
Innfallsstyring 
Prøvetiden har vært kort , og manusheftene brukes som komisk verktøy . 
Uttrykket kan ellers langt på vei minne om teatersportens improviserte innfallsrikdom , med høyt og energisk tempo ( bortsett fra når det er humor å hente i å roe ned ) , rikholdig ( i dette tilfellet dessuten svært bevisst ) bruk av klisjémønstre og klisjékollisjoner . 
Virkemidlene er valgt for å underholde , og underholde gjør de . 
« Historien om et mord » har like fullt nytt godt av det innøvde teaters utvalg og redigering . 
Galskapene er kontrollert . 
Der ligger en plan bak påfunnene . 
I noen av dem ligger forvarsler skjult . 
De karakteriserende detaljene er nettopp det , karakteriserende . 
Om dialekter ikke alltid er konsekvente ( og inkonsekvens kommenteres av skuespillerne selv , slik de også av og til bryter med handlingsforløpet for å kommentere andre aspekter ) , opptrer personene , i stor grad komiske typer , tro mot sine rammer . 
Om kjønn , med skjønn 
Tar barn på alvor med klok moro TEATER : 
Inni seg er Tobias gutt , og teaterpublikum får se ham som gutt . 
Han blir spilt av en mann , Jonas Delerud . 
Men utenpå , forteller Tobias , er han jente , og alle kaller ham Cecilie , for det er det han heter . 
Hvordan kan han si fra om at det er feil for ham ? 
Dette er utgangspunktet for « Tobias og dagen det smalt » . 
Det kunne lett ha blitt en pedagogisk forklaringsforestilling om transkjønn og toleranse . 
I stedet er det blitt en rikholdig , formbevisst opplevelsesfortelling med mange lag , der flere beslektede , mindre problemstillinger speiler seg i den store , uten å konkurrere med den eller avlede fra den . 
Det er gjort med humor og varme , og med tillit til at både barne- og voksenpublikum er i stand til å fylle ut det de blir vist og fortalt med egne innsikter . 
Personligheter 
Ni år gamle Tobias har nemlig veldig mye mer inni seg enn tanker om sitt kjønn : 
En livlig fantasi . 
Mengder av kunnskap om dinosaurer . 
Mye hensynsfullhet og en god del bekymring for hvordan mamma og pappa og andre vil ta det om og når han forteller dem hvordan han har det . 
En oppdagelsesreisende fantasivenn å oppleve en annen verden med - Konrad ( Alexander Rindestu , som også spiller Gøran i klassen ) . 
På hverdagsplanet har han også ei venninne han kan bryne seg mot og betro seg til - Pauline ( Kristine Myhre Tunheim ) . 
Også hun har mye forskjellig inni seg . 
Det gjør både henne og Tobias til personligheter , mye mer enn knagger å henge diskusjoner på , og Morten Røsrud har i sin regi gitt dem rom til å være det . 
Delerud , som tidligere i år spilte Hamlet i den Heddapris-nominerte barneforestillingen « Hamlets pappa er et spøkelse » på Teatret Vårt , viser den samme undringsfylte forståelsen for barns sammensatte indre liv som han gjorde da , en undersøkende innsikt i at det går an å være helt og fullt noe og samtidig noe annet . 
Som i nevnte « Hamlets pappa » , imiterer dessuten både han og scenevenninna de voksne rundt barna på måter som utvider persongalleriet fra dem vi ser på scenen . 
Lydopptak - med et velvalgt utvalg replikker fra noe vi forstår er lengre samtaler - bidrar også til det siste . 
Lydhørt Teksten , som er skrevet av Jenny Svensson , utviklet i samarbeid med ensemblet og med innspillsrunder der flere har kommet til orde underveis , har en lydhørhet for de ulike stilnivåene virkelige barn kan bevege seg mellom når de snakker . 
Som scenetekst og som ferdig forestilling forstår « Tobias og dagen det smalt » barns evne til å være alvorlige samtidige som de er i leken og i fantasien . 
Den vet at fantasi både kan være noe å flykte inn i og noe å lære av , noe som kan forstørre og forminske og gi perspektiv og proporsjoner . 
Alt som skjer i « Tobias og dagen det smalt » skjer i løpet av en ettermiddag , kanskje på enda kortere tid enn det tar å spille forestillingen ( omtrent en time ) - men likevel rekker vi å bli godt kjent med barna og deres omgivelser . 
Bevisst lysdesign , gjort av Øystein Heitmann , signaliserer effektivt skifter mellom indre og ytre handling , og en multifunksjonell barneromsscenografi ( Mari Lotherington ) gir også rom for at de ulike virkelighetsnivåene kan finnes samtidig . 
« Chaplin : 
Diktatoren » er ett av teaterhøstens høydepunkter Chaplin for moderne tider TEATER : 
Chaplin visste , og viste , at kunst kan være underholdning og at underholdning kan være kunst . 
Han visste , og viste , at latter kan ha påvirkningskraft og at erkjennelser må modne for å kunne vinne makt . 
Disse bevissthetene er også tydelige i Morten Joachim og Line Hofoss Holms videreføring av Chaplins « Diktatoren » . 
Utvidelser 
Forestillingen de og deres ensemble nå har skapt med grunnlag i filmen og i historiene rundt den er langt mer enn en rekonstruksjon av en klassiker . 
Den er også langt mer enn en rekonstruksjon med ekstramateriale . 
Den er en svært engasjerende programerklæring om - og samtidig et bevis på - kunstens overbevisningskraft . 
« Chaplin : 
Diktatoren » forstår menneskets behov for avkobling fra virkeligheten gjennom underholdning , og påkobling til virkeligheten gjennom kunst . 
Teaterforestillingen har mange lag , noen historiske , noen tidløse , og alle med relevans for vår egen tid og kunstens plass i den . 
Filmscener gjenskapes med en kombinasjon av helhjertet hyllest og humoristisk distanse , der Chaplins humorvirkemidler brukes , men samtidig oppdateres og dermed kommenteres . 
Filmen-bak-filmen-dokumentarer etterapes gjennom nærbilde-beretninger til kamera . 
Rundt spilles teater fra filmmiljøet , rikt på informasjon og menneskelighet . 
Innsikter om illusjon og gjennomslag , om forskjellen mellom kunst og kunstner , om betydningen av posisjon , posering og propaganda - sistnevnte tre både i personlig og politisk forstand – formidles både sagt og usagt , gjennom liksom-dokumentar og gjennom utenfor-filmen-scener , og gjennom skuespillernes vekslinger mellom de ulike rollenivåene . 
Film og teater « Chaplin : Diktatoren » er en kjærlighetserklæring til film , og den integrerer filmmediet ( datidsfilm , nåtidsfilm og kulissefilm ) i sitt teateruttrykk , men den er samtidig en forestilling som viser hvilken unik kraft teatermediet og dets virkemidler har , til å uttrykke seg i og utenfor illusjonen på en og samme tid . 
Mye av det som gjøres her , kunne ikke vært gjort annet sted enn på en teaterscene . 
Morten Joachim balanserer støtt mellom fortellernivåene . 
Skuespillerne får vise bredde . 
I sentrum står Lars Funderud Johannessen . 
Han har fysikken til å spille Chaplin . 
Han har mimikken til å spille Chaplin , og han har teknikken til å spille Chaplin . 
Framtidig Rogaland Teater-sjef Glenn André Kaada spiller Henry Daniell med perfekt utporsjonert miks av misunnelsesfylt rivalisering og samarbeidsvilje , og Helga Guren er en Paulette Goddard som gir den private Chaplin nødvendig motstand , mens hun profesjonelt viser lojalitet . 
Begge disse underbygger og bidrar til å befeste hovedpersonens posisjon i publikums bevissthet . 
Som hans komikk , er også Chaplins fysisk koreograferte kroppsspråk gitt et parallelt moderne uttrykk , der det som var særegent hans ivaretas , men samtidig observeres med nåtidsblikk gjennom moderniseringsgrepene . 
Martha Standal har koreografansvar , og både gjennom rene dansescener - fra tango til ballett - og gjennom kroppsbruk og plassering i øvrige scener , er det et viktig ansvar , godt forvaltet . 
I « Sult1 » har lydbildet flere nyanser enn tidsbildet Hvis 2017 tok en selfie MUSIKAL : 
Et ungt menneske går rundt i en by med et navn som begynner på Kristian , på hver sin måte tom på innsiden . 
1890-versjonen i Kristiania ble så sulten at han hallusinerte , men han fortsatte sine forsøk på å holde fasaden utad , mens han samtidig uttrykte seg nakent i sin skriving . 
For 2017-versjonen ( spilt av Ina Maria Brekke ) i Kristiansand kan sulten etter mat dekkes om og når hun vil , men uttrykkstrangen , og trangen etter anerkjennelse , er fortsatt til å føle på kroppen . 
Men hva skal bli anerkjent , og hva skal uttrykkes ? 
Hva har hun å fortelle ? 
I motsetning til Hamsuns navnløse jeg har Sara et navn , men savner et jeg . 
Eller kanskje er det mer presist å si at hun mangler en visshet om hva hennes jeg skal være . 
Gjennom videoblogging er det seg selv hun rettet oppmerksomheten - egen og andres - mot . 
Men hvem er dette selvet , hvem og hva vil hun være ? 
Hun vet ikke , og dette er ikke det eneste hun sliter med . 
Sara har psykiske vansker som nok passer inn under mer enn en diagnose . 
Tidsbilde 
Det ungdomsbilde « Sult1 » ( en « Sult 2 » ) holder opp for oss , er svært gjenkjennelig . 
Vi har sett det i avisspalter og TV-programmer , i film , bøker og blogger . 
Da Trøndelag Teater satte opp « Evig søndag » etter Linnéa Myhres bok tidligere i år ble en personnær versjon av det også vist fram på teaterscenen . 
Vi kan trygt konstatere at « Sult1 » er et tidsriktig bilde . 
Men trolig er det også et bilde som henvender seg mer til de voksne i publikum - på « ha sympati for dagens ungdom , ikke øk presset » - måten - enn til ungdommene selv . 
Tross Brekkes spill , følelsesfylt intenst , og samtidig alltid bevisst Saras trang til å posere , går ikke « Sult1 » tilstrekkelig i dybden til å fortelle noen av målgruppene noe de ikke har hørt før . 
Gjennom en serie episoder der sprekkene i Saras psyke blir stilt ut , formidles det at hun sliter , og at menneskene rundt henne også sliter med hvordan de skal forholde seg til henne , langs hele skalaen fra fascinasjon ( den velbrukte ideen om den ustabile som interessant ) til utmattelse ( den velbrukte ideen om den ustabile som krevende ) . 
Samtidig kommer en ikke videre fra det åpenbare , altså at hun har det vanskelig , og at hennes jag etter oppmerksomhet - sammen med aversjonen mot feil oppmerksomhet - gjør alt enda tyngre for henne . 
Koblingen til Hamsuns bok blir løs og unødvendig , også i de scenene der hun møter en voksen mann med en del Hamsun-trekk ( dog ikke Hamsuns ordbegavelse ) . 
Lyd og lys Lydbildet taler både til fjortis-generasjonen og til førtis-generasjonen . 
Rap kombineres med emoballader , Zahl-soli og situasjonsbeskrivende skranglerock til et totaluttrykk som oppleves som både generasjonsoverskridende og nåtidig , egenartet og velkjent , skjønt volumet innimellom blir så høyt at enkelte , i alle fall under tirsdagens forestilling , beskytter ørene gjennom å stikke fingre i dem - konsertplugger anbefales medbrakt . 
Visuelt virker kombinasjonene mer tilfeldige . 
( Produksjonsdesign : 
Kirkeby-Garstad og Joakim Foldøy , lysdesign : 
Mike Robertson . 
) Dagens outfit nummer en er en matroskjole , og for øvrig går Sara litt for ofte bare i undertøyet . 
En heller anonym trapp med rusten overflate fungerer som bar , hybel og park , og bipersonene har hver for seg hjem som består av enkle bord og stoler . 
Dette blir satt sammen med nett-symboler som emotikon-fjes i ulike versjoner - utformet som puter , som lyseffekter på gulv , foran og i stedet for ansikter på nettbrett montert på skuespillernes hoder og dataprojeksjoner på vegg . 
Sistnevnte led tidvis av tekniske småproblemer under den forestilling undertegnede så . 
I Det Norske Teatrets julepresang til publikum finnes mange overraskelser Glade jul , ustyrlige jul TEATER : 
Hvem holder jula i gang ? 
Er det Jesus ( Joachim Rafaelsen ) eller nissen Nikko ( Jon Bleiklie Devik ) som definerer høytiden ? 
I « Faens nisse ! » er utgangspunktet for fortellingen ideologisk - en kamp mellom kommers og kristendom , markedstankegang og tradisjon - men komikken har et videre nedslagsfelt enn som så : 
Den er samfunnsbevisst og relasjonell , absurd og gjenkjennelig , referanserik og rampete . 
Generasjonskonflikter Generasjonsmotsetninger står sentralt . 
Jesus ( som vel må være 2017 år gammel , men ennå ikke er helt voksen ) sliter med sin far , som med en administrerende direktørs omstillingsiver vurderer å gi opp hele jula for å satse mer på påsken . 
« Vi må tenkje nytt » , formaner Gud , som stemme over høyttaleranlegget - men han gir sin bedende sønn en sjanse til , til å gjenerobre sin plass i julefeiringen . 
Samtidig har den pengegriske Nikko problemer med rekrutteringen til sin små-og-mellomstore bedrift , ettersom sønnen Ljos ( Eivin Nilsen Salthe ) ikke passer inn i julenisserollen og heller ønsker seg et liv som fjøsnisse . 
En generasjonskonflikt finnes også mellom den ivrig forkynnende presten Ingrid ( Hilde Olausson ) og hennes motvillig jomfruelige datter Maria ( Tiril Heide-Steen ) . 
En tredje generasjon er dessuten representert i denne familien , gjennom dypt deprimerte og temmelig undervurderte gamlefar Peter ( Sigve Bøe ) . 
Komediens siste viktige rollefigur er lokalordføreren Ragnar ( Ola G. Furuseth ) , en mann av det slag som MeToo-kampanjer oppstår på grunn av , og som også klarspråk-kampanjer burde oppstå på grunn av . 
I dette minisamfunnet er der duket for konflikter mellom viljer på kryss og tvers , og disse konfliktene er i full gang allerede før tilskueren rekker å oppdage at både Nikko og Ragnar betrakter dødshjelp som økonomisk gunstig . 
Kløkt og kyndighet Gunnar Germundsons tekst løper tilstrekkelig løpsk til å virke både vilter og uforutsigbar . 
Men om handlingen krever ett og annet mirakel for at problemer skal bli løst , har ikke iscenesettelsen slike behov . 
Det Norske Teatrets julepresang til publikum pakkes ut med stødig hånd , og etter hvert som papiret kommer av , avdekkes mange små og store overraskelser . 
Teksten - oversatt til nynorsk av Maria Tryti Vennerød - inneholder mange sitatvennlige replikker . 
Catrine Telles instruksjon har sørget for at situasjoner og personligheter blir tydelige . 
Tempoet er raskt , og timingen upåklagelig . 
Rollefordelingen er gjort med kløkt og kyndig blikk , og hver av skuespillerne får gitt sin rollefigur personlige særtrekk , også i det spill som finner sted under , bak og mellom ordene . 
De får alle vist ulike sider av seg selv i ulike samspill med ulike medspillere , og de blir alle langt mer enn karikaturer . 
Når følelsen av å være annerledes får et rom det er godt å være i Et trygt rom TEATER : 
Går det an å dele en opplevelse uten å bruke merkelapper ? 
« Goodbye Kitty » prøver . 
Utgangspunktet er en vilje til å bryte med alle de merkelappene som klistres på « typisk jente » og « typisk gutt » , men forestillingen bryter også med slike merkelapper som en gjerne setter på forestillinger . 
Den blander konsert , dans , lyskunst , performancekunst og korte talesekvenser til en løst forbundet scenekunstopplevelse der vekten ligger på opplevelsen , og tilskueren har mulighet til å velge sin egen forståelse av innholdet - eller la det være . 
Åpenhet Utøverne er vertskap og deltakere , uten rollefigurer , men med en tydelig signalisert bevissthet om at de opptrer . 
Vi har ofte sett denne åpne formen valgt for voksne , som regel utenfor institusjonsteatrene . 
Den er sjeldnere i barneteatret , men burde kanskje være et vel så naturlig valg for det . 
Uttrykket er jo beslektet med barns egen veksling mellom det å være oppslukt av lek og det å føre en alvorlig samtale parallelt med leken . 
Mye er dans , eller dansenært fysisk teater . 
Mye blir fortalt gjennom kroppsspråk , mimikk og kostymebruk . 
I ord og handling settes popkulturelle referanser barna kjenner ( Spider-Man , Batman , barbiedukker , Darth Vader , Hello Kitty , Transformers ) sammen i uvante kombinasjoner ( med hverandre , og med solnedganger , gravemaskiner og å bake boller ) , slik at de blir til eksempler på standardbrudd i praksis - slik kostymekombinasjonene også blir , for eksempel når en ninjajakke med lukket hette over hodet settes sammen med et ballettskjørt . 
At aktørene stort sett smiler , at de viser hverandre raushet og gir hverandre plass , signaliserer fellesskap og aksept , men klangene i musikken forteller oss også at det ikke alltid er enkelt , å gå på tvers av det som regnes som vanlig . 
Godtatt uansett 
Det gjennomgående temaet er altså kjønns- og identitetsforståelse , og « Goodbye Kitty » s budskap blir uttalt i klartekst underveis : 
Et menneske kan aldri oppsummeres av bare ett ord . 
Derfor bør vi si farvel til trange , begrensende bokser , og velkommen til at hver velger seg den identitet som passer best for seg . 
En trenger ikke velge en gang for alle , heller . 
Å ha en flytende forståelse av seg selv går helt fint . 
Dette diskuteres ikke i dybden , men blir slått fast , direkte og liketil , omtrent midtveis inn i forestillingen . 
Problematisering er ikke poenget , ikke her . 
Det meste av tiden bruker « Goodbye Kitty » i stedet til å vise utfoldelse , utforskning og glede , mulighetene for å være både annerledes og vanlig , og å føle seg trygg og godtatt uansett . 
Noen snakker om den kristne kulturarven . 
Trøndelag 
Teater gjør den . 
Kulturarv i praksis TEATER : 
Det ligger en uskyld , men også et alvor , over Trøndelag Teaters « Søndagsskolen » . 
Begge ord kan vi sette ordet « barnlig » foran , og det er ikke nedlatende ment . 
Det barnaktige gjelder både når barneskuespillere og voksenskuespillere har oppmerksomheten . 
Det gir oppsetningen en kvalitet av oppriktighet , og dessuten mange av lekens kvaliteter . 
Todeling Barneskuespillerne har fått stor plass i Tyra Tønnessens bibelske dannelsesprosjekt . 
Gud er et barn . 
Filip Flaten-Hoff , heter han , når han ikke er Gud , og han er elleve år . 
Jesus er en tenåringsjente . 
Astrid Oline Rinnan Green , heter hun , og hun er tretten . 
Seks barneskuespillere har til dels store roller i forestillingen , med lange og ofte vanskelige tekstpartier . 
De spiller side om side med de voksne skuespillerne ( fire i tallet , skjønt fem står på rollelista 
- Nils Johnson går inn når Henriette Marø går ut ) , og med de tre musikerne , som også i deler av forestillingen går inn i taleroller . 
Dette valget bidrar til en liksom-amatørisme som understøtter tittelen - « Søndagsskolen » - og det er også med på å understreke dannelsesbiten av prosjektet . 
Store ord og høytidsstemte budskap lyder fremmede i barnemunner , kunstige , slik de i den sekulariserte tid vi lever i også er blitt både fremmede og kan oppleves kunstige for oss voksne . 
Dermed blir gamle historier på mange måter nye igjen . 
I « Søndagsskolen » settes det som gjerne kalles « den kristne kulturarven » på dagsorden . 
Vi minnes om hva den går ut på . 
Oppsetningen er formidling av religionskunnskap , og samtidig en formidling av egne tanker om tendenser i bibelfortellingene . 
Tønnessens egenvinkling ligger i hva hun trekker ut av det bibelske . 
Skillelinjen mellom første akt ( det gamle testamente ) og andre ( det nye ) er den velkjente - den mellom den harde Gud og den milde . 
Han som preker straff , og han som preker tilgivelse . 
Hendelsene kommer tett , i begge akter , men denne grunninndelingen gjør at det ikke er så farlig om de innimellom får preg av oppramsing . 
Det understreker bare budskapet . 
Slik det skrevet står 
I motsetning til den bibeldramatisering Det Norske Teatret satte opp for drøyt fire år siden , følger Trøndelag Teaters oppsetning boka . 
All tekst , bortsett fra en kort , forklarende innledning , er hentet enten fra Bibelen eller fra kjente salmer , og brukt slik den skrevet står . 
Tønnessen har ikke skrevet om . 
Hun har i stedet vinket gjennom å velge ut og å kutte ned , gjennom å fordele og å rollelegge teksten , i tett koreografisk samspill med Tor Ivar Hagen . 
Stikkord « frosk » blir omtrent like morsomt her som i « The Book of Mormon » - men på helt annet vis . 
Vårherre er altså en pode , men det er ikke alltid en velsignelse at han finner oss igjen . 
Han er uberegnelig , uforutsigbar , striks , streng og hevngjerrig . 
Han former regler for leken som menneskene ikke forstår noe av , og han straffer dem - det vil altså si oss , menneskeheten - hardt når vi ikke følger dem . 
For vi følger dem ikke , mennesker som vi er . 
Menneskets konsentrasjon er så upålitelig . 
Vi glemmer . 
Vi roter . 
Vi blir opptatt av noe annet . 
Vi tar ham ikke på alvor . 
Vi gjør opprør . 
Og Gud er et barn , med barnets alvor og barnets behov for å bli tatt på alvor . 
Død , pest , pine , tap og landeplager ? 
Han øser det over oss . 
Han er konsekvent , og han er inkonsekvent , han trenger å være den som bestemmer reglene , han er hissig , han har et tvers igjennom usentimentalt forhold til lidelse , og mennesket er hans leketøy , utskiftbart . 
Stadig går vi i stykker , men der dukker alltid opp nye av oss . 
Slem er han dog ikke . 
Han har et tett forhold til Jesus , som med inderlig generøsitet ofrer seg selv . 
Det er en god idé , mener Gud , som var den som kom opp med ideen . 
Gud sa også « Bli lys » , og lysdesigner Øyvind Wangensteen tente lys . 
Generelt går det i en varmere fargeskala i det nye testamentet enn i det gamle , med Johannes Åpenbaring som et unntak . 
Et naturlig valg . 
Wangensteens lysdesign fokuserer blikket , skyggelegger , fargelegger og stemningslegger Leiko Fuseyas både monumentale og renlinjede scenografi , som er skulpturelt utformet og som går i en ørkenområde-palett av kalkfarger , blått og jord . 
Skarp i blikket , rund i tonen Treffende tendenskomikk SHOW : 
Der er raushet i Johan Goldens komikk . 
En tilgivende grunnholdning . 
Han ser menneskets dårskap , og han aksepterer den . 
Han utleverer den også , naturligvis , skarpt og vittig . 
Samlet og splittet « Halve Norges Golden » handler både om det som samler oss , og om det som splitter oss . 
Det handler om avvik og normaler . 
Om gruppen - små og store samfunn - og om individet i gruppen . 
Om måten vi alle både er en av mange , og bare en . 
Unik og allmenn . 
Outsider og innenfor . 
Ett utgangspunkt - kanskje åpenbart ut fra tittelen - er krenkelseskultur , satt opp mot mobbekultur . 
Johan Golden opptrer som sannsiger på tvers av leire . 
Alt når ikke alle . 
Han aksepterer det også , tilsynelatende , i alle fall - han stresser det ikke om vitser ikke når hele publikum . 
I « Halve Norges - - » er jo selve aksepten for splittelsen et samlende element . 
Stø kurs 
Formen er tradisjonell stand up , særdeles velgjort , godt strukturert , og med jevnlige høydepunkter . 
Dialogen med publikum - en toleransetest - er dialog med publikum som gruppe . 
Den som vil , kan rope ut sitt svar . 
Ingen må , ingen plukkes ut , ingen får standardspørsmålene-fra-scenen . 
Om ingen svarer , er det greit det også . 
I dette , som i resten av showet , opptrer han samlet . 
Stødig , rolig , kontrollert . 
Med det får selv små variasjoner i tonen stor virkning . 
Mye av stoffet er samfunnsrelatert sosialt , analyser av et nå . 
Ofte blir dette nå-et kontrastert mot anekdoter fra en annen tid , en barndom på 1980-tallet . 
Han håndterer begge deler med den samme observerende klarheten , der påstander om tendenser kobles sammen med de klokt valgte beskrivende detaljene som gjør det levende gjenkjennelig uten å gjøre det forutsigbart . 
Han har til og med et forslag til hvordan en kan løse klimakrisen . 
Terroristen som poet og såret dyr 
Et dikt før udåden TEATER : 
Herostratos var den unge mannen som tente på ett av verdens sju underverker , Artemistempelet i Efesos . 
Han gjorde det for å bli berømt . 
Som straff , bestemte grekerne , skulle han aldri snakkes om . 
Slik gikk det naturligvis ikke . 
Han ble beryktet , han ble husket , og han ble opphavet til uttrykket « herostratisk berømmelse » , å vinne et navn gjennom en ugjerning . 
Frikoblet forhistorie 
Er dagens terrorister , massedrapsmenn og andre som begår forskrekkelige forbrytelser , moderne versjoner av Herostratos ? 
Gjør de det de gjør for å hevde seg ? 
Disse spørsmålene , eller spørsmål som ligner dem , danner et utgangspunkt for « Herostratos » på Det Norske Teatret . 
Dette vet vi fordi teatrets informasjonsmateriales og en før-forestilling-samtale med kunstnerne bak forteller oss det ( begge deler om enn i litt andre ord ) . 
Resultatet - både teaterforestillingen og teksten som ligger til grunn for teaterforestillingen , Janne-Camilla Lysters « Herostratos » - er frikoblet fra udåden i seg selv . 
I stedet gir de spor til forhistorier , en tid der forbryteren løser seg fra , eller støtes ut av , eller , kanskje mer presist , aldri opplever å være en del av et fellesskap . 
Både forestilling og tekst er poetisk uttrykt , musikalsk og metaforisk , og ofte abstrahert . 
Lyster har kalt sin tekst for et « scenepartitur » , et begrep som kombinerer det visuelle og det lydlige . 
Hun har bakgrunn fra dans og koreografi , og det ligger mye koreografisk-metaforisk tenkning i Øyvind Osmo Eriksens fysiske teaterregi også . 
Oddgeir Thune , som spiller den simultant skjøre og aggressive hovedpersonen , han som ser menneskelig samspill som uforståelige ritualer og som ikke klarer å se andre mennesker som individer , tegnes som utilpass og uten evne til tilpasning . 
Dels med tics , dels mekanisk , dels dyrisk - noe er det hele tiden som ikke stemmer . 
Når han søker kontakt , blir han for voldsom , for brå , ubehagelig . 
Når han trekker seg vekk , blir han usynlig . 
Sett gjennom ham er det de andre som oppfører seg merkelig , usynkronisert . 
Ett unntak er der : 
Kyrre Hellums rollefigur , som langt på vei møter ham på hans premisser . 
Hvem er han ? 
Et familiemedlem , en kamerat som går så langt tilbake at han ikke stiller spørsmål , en indre stemme ? 
Vi vet ikke , men vi ser at han ikke er nok . 
Kanskje er han heller ikke reell , men et ønske , slik Sara Khoramis kvinnefigur i deler av handlingen er et ønske - en kontrast til de deler der hun er en avvisning . 
Musikk og metaforer 
Store partier av forestillingen er ordløse , i stedet lydlagt med stemningslyder , miljølyder eller emosjonelt beskrivende musikk , dette både hver for seg og i ulike blandinger . 
Ofte kombineres harmoni og disharmoni , og overgangene mellom tale og musikk er glidende . 
Disse kombinasjonene fører til et uttrykk som på en og samme tid lyder kjent og fremmedgjort . 
I de språklige metaforene tilhører døden naturen . 
Noen av uttrykkene som brukes er knyttet opp mot naturkreftene , tåke , regn og nattemørke , andre mot dyrelivets brutalitet og instinkter , eller plantelivets forgjengelighet . 
Andre av metaforene angår åpenbart livet som menneske : 
De knyttes til musikk , klær , byrom , og de uttrykker trangen til å bli sett , forstått , husket , å føle samhold , satt opp mot følelsen av å være levende død og assosiasjonene til å bli begravet . 
I denne følelsen av å stå på utsiden , i fremmedgjøringen og begjæret etter å hevde seg , ligger koblingen til Herostratos , og til dagens Herostratos-er - enten de bærer navnet Breivik eller Paddock . 
Hvor dyptgående og fastgrodd denne følelsen må være , blir fremhevet av det aggressive i teaterforestillingens fysiske formspråk , som slik styrker koblingen til tittel og erklært tematikk , uten å gi enkle svar på spørsmål om årsak og konsekvens . 
Nye « Snøkvit » er ikke ett eventyr , men et møte mellom flere fortellinger Eventyrblanding TEATER : 
« Snøkvit » forteller mange historier i ett . 
En er historien om hvor lite av verden en ser , hvis en bare ser inn i speilet . 
En er historien om hvor galt det kan gå når en prøver å leve etter et annet menneskes forventninger . 
En er historien om hvor slemme mennesker kan bli . 
Denne historien har fått stor plass i forestillingen : 
Dronningen ( Raustøl ) blir slem , slemmere enn noen forelder skal være mot barnet sitt , men Snøkvit ( Frogner ) blir også slem . 
Hun blir slem mot Jan Grøn ( Sabado ) , som ikke har gjort noe galt , fordi hun er skuffet og lei seg og sint og redd fordi mammaen hennes er sint og vanskelig , og kanskje er mammaen hennes mer heks enn hun er dronning . 
Jan Grøn fortsetter å være venner med Snøkvit selv om hun har vært ( og fortsetter å være ) slem mot ham . 
Det er også en historie . 
Jan vil helst se det beste i menneskene rundt seg , og noen ganger godtar han for mye . 
Å forstå 
Så er det historien om dvergene , som arbeider i kloakken under slottet , og som vil gjøre opprør - om de bare finner mot til det , og hva slags rolle skal Snøkvit ha i dette opprøret , tro ? 
Og det er historien om de stivpyntede menneskene i hoffet , som ikke viser tegn til egen vilje , men bare prøver å gjøre dronningen fornøyd . 
Og så er det en historie om magiske blå epler . 
Det varierer , gjennom « Snøkvit » , hvor langt inn i de enkelte av historiene vi kommer og hvor mye av dem vi blir gitt sjansen til å forstå , og det varierer også hvor godt de som helhet henger sammen . 
Vendinger i handlingen kan virke brå og ikke helt begrunnede , og det samme kan noen replikker . 
Dette kan regnes som skjønnhetsfeil , men denne ujevnheten bærer nok med seg en historie , den også . 
At verden er uoversiktlig og at det finnes mange forskjellige måter å forstå det som skjer rundt en , er noe også Snøkvit baler med underveis . 
Noen ganger forstår hun ting raskere enn det handlingen har gitt henne ( og tilskuerne ) mulighet til , andre ganger mer forsinket . 
Vi kan si at « Snøkvit » ikke er et speil , men et speilkabinett , der noen av bildene er fordreide , noen er overdrevne , noen er skumle , noen er artige , og noen er sannferdige . 
Den som ser på må finne ut hva som er hva . 
Musikkmiks Julian Skars musikk blander verdener og inntrykk , den også , men på måter det er enklere å sortere i : 
Dronningen og hoffet har sin musikkstil , dvergene har sin , Jan har sin , og Snøkvit forsøker å finne ut hva som er hennes , alene og i samspill med de øvrige . 
Sangtekstene gjengir tankene bak handlingene som skjer mellom dem . 
Unni Walstads scenografi og kostymedesign egger fantasien og kler eventyruniverset , samtidig som den gir plass til å fabulere videre . 
For eksempel er dronningens skjørt også et bur . 
Walstad har lagt inn referanser til andre kjente eventyrfortellinger , som en hilsen til Cruella de Ville i dronningens parykk , eller til Tommeliten-Tommelise-Gulliver i måten blomster og sommerfugler er så mye større enn menneskeskikkelsene . 
Trærne , satt opp mot rutete gulv , gjør at handlingen alltid skjer både inne og ute samtidig . 
Hva skal til for å gjøre samfunnsoppvåkning til et salgbart konsept ? 
Tilsett reklameestetikk og latter 
Stylet tidsbilde TEATER : 
Revolusjonerende er Christian Lollikes « Revolusjon » ikke . 
Revolusjonært kan en ikke si at det er , heller . 
Snarere viser teaterforestillingen et tidsbilde der menneskene vet at forandring må til , uten at de - det vil altså si vi - klarer å gjennomføre den minste endring . 
« Noe » må gjøres , det kan de fleste være enige i . 
Men når en skal bestemme hva dette « noe » er , ender det i avmakt . 
Mennesket snakker , mens kloden går under . 
Menneske = forbruker 
Etter en innledning som nok best kan beskrives som en underbevissthetssekvens - der ulike former for følelse av personlig utilstrekkelighet blir vist fram - introduserer Lollike oss for fire personer på en IKEA-utstilling . 
Det sies at de er IKEA-ansatte , men de ser mer ut som katalogmodeller , fanget i reklameestetikken . 
Olav Waastad , Ole Johan Skjelbred , Trine Wiggen og Eindride Eidsvold har blonde polyesterparykker og klær som går ton-i-ton i pasteller , de matcher med møblene , og hver bevegelse de gjør kunne , i alle sine trinn , vært brukt som poseringer for reklamefoto . 
De beveger seg sakte . 
Både ord og forflytninger framføres ( i store deler av forestillingen ) som i filmens slow motion . 
Også dette , kanskje , skal være et tegn på avmakt - eller på manglende vilje . 
Miljøet er altså et forbrukermiljø , og som det er det et eksempel på de store konserners makt . 
Det gjelder både økonomisk og mentalt . 
Vi-et er verdens forbrukere , vi er nokså latterlige og nokså grunne . 
Estetikk er innhold , innhold er estetikk , og estetikken er masseprodusert , glatt . 
Hva er innholdet ? 
Det er , langt på vei , det samme , også masseprodusert , også glatt . 
Det vi ser , er politisk bevissthet som salgbart konsept . 
« Revolusjon » forteller ingenting som ikke noenlunde oppdaterte mennesker vet fra før , og det er vel også poenget : 
Vi kjenner godt til krisene , men ingen følger opp med handling . 
Kontrastkomikk « Revolusjon » er pessimistisk teater , men det er også lattervekkende teater , både gjennom det saktegående kroppsspråket som er valgt , og gjennom kontrastene mellom de ulike personenes ord og positurer . 
Alvoret i ordene , og i de kriser ordene handler om , blir motsagt av stilgrepene , og det er stilgrepene som vinner kampen om oppmerksomheten . 
« Man får lyst til å storme ut på gaten og skrike » , sier Trine Wiggen , mens publikum ler : 
Vi ser da hvordan hun , i sine langsomme bevegelser , gjør seg til . 
Slutten - som skal få forbli en overraskelse for den som skal se forestillingen - punkterer latteren , og poengterer at det vi har sett forut ikke er noe å ta lett på , det heller . 
Mest interessant er « Closer » når den viser følelser som strir mot følelser Samlivets stollek TEATER : 
« R du ekte ? » , spør Larry ( Nicolai Cleve Broch ) den han tror er Anna ( Andrea Bræin Hovig ) i en sex-chat - typografisk utformet omtrent som en voksenversjon av « Skam » . 
Dan ( Anders Danielsen Lie ) , som sitter ved det andre tastaturet , bekrefter . 
I Patrick Marbers « Closer » er spørsmålene om ekthet nøkkelspørsmål . 
Hvem er ekte ? 
Hva er ekte ? 
Hvilke følelser er ekte ? 
Rollefigurene sliter med å finne ut hvem de selv kan føle seg mest ekte med . 
Er de mest tro mot seg selv i dette forholdet eller det neste ? 
Stollek Handlingen i « Closer » utgjør et konsentrat av seriemonogami , eller , strengt tatt , av serie-nesten-monogami . 
Persongalleriet består av to kvinner og to menn i fire parkombinasjoner , en samlivets stollek , eller en oppdatert , litt forenklet « Runddans » . 
Dette blir understreket av scenografien ( ikke kreditert ) , som består av skiftende - vi kan alternativt kalle det utskiftbare - stoler , benker og sofaer , i kombinasjon med en bakskjerm som oppgir scenenummer , tidspunkt og sted . 
I avdelingen for pirk : 
Engelske « surgery » burde i dette tilfellet vært oversatt til « legekontor » heller enn « operasjonsstue » . 
I avdelingen for mer pirk : 
Dette er ikke den eneste anglisismen som kunne vært luket ut av oversettelsen , og med det samme kunne en eventuelt også ha fjernet tidsmarkører som det at Anna - fotograf - ikke er på internett , eller at hun leverer fra seg negativer heller enn bildefiler . 
Sammensatt 
Tettest er dramaet og størst virkning har scenene når de viser ett menneskes blandede følelser for en og samme motpart , følelser i dynamisk utvikling , følelser som rollefigurene ikke nødvendigvis har full oversikt over , men som skuespillerne lykkes å formidle flertydigheten i . 
Dette skjer oftest i samspillet mellom Hovig og Broch , som paret i det mest dynamiske , mest sammensatte forholdet . 
Larry og Anna framstår som komplekse personer med komplekse følelser for hverandre , andre og seg selv . 
Anders Danielsen Lie ( i det som for øvrig er hans teaterdebut , alle hans tidligere roller har vært for film eller TV ) og Ester Grenersen har oftere en tøffere jobb , gjennom å skulle gi liv til skikkelser som på papiret er spinklere , men også disse to har scener der de klarer å utvide rollefigurene , å vise at de er mer enn replikkene deres forteller , og at de ser mer i den ( eller de ) andre enn ordene skulle tilsi . 
Forestillingen hadde premiere på Parkteatret i Moss under NonStop-festivalen forrige uke . 
Etter endt spilleperiode på Centralteatret skal den videre på turné . 
« Vildanden » treffer det ene målet etter det andre Finkalibrert blinkskudd TEATER : 
Livet er komedie . 
Livet er tragedie . 
Tidvis har livet også , om en liker det eller ikke , innslag av farse . 
Slik er det også i « Vildanden » , et finkalibrert blinkskudd av en forestilling . 
Dramaets mange former for feilslått kommunikasjon kommuniseres trygt , med begrunnet tiltro til at tilskueren , om ikke rollefigurene , evner å oppfatte både sagt og usagt , komisk og tragisk . 
En Hedvig å huske Tekstredigeringen tydeliggjør og effektiviserer . 
Teatersjef Kristian Seltun har selv gjort dramaturgjobben , og hans og regissør Runar Hodnes ideer kommuniserer åpenbart godt . 
Det samme må sies om idéutvekslingen mellom regissør og skuespillere . 
Dette er spissformulert teater , dette er sammensatt teater , og dette er sammenhengende teater . 
Handlingsgangen er rask , men verken stresset eller overfladisk . 
Skuespillernes presisjon - i kroppsspråk , i samspill , i tekstframførelse - gir reell spenning til dramaets kjappe vendinger . 
Kathrine Thorborg Johansen ( som avløses av debutant Maria Austgulen et stykke uti oktober ) er en Hedvig som fortjener å huskes : 
Spontan , men samtidig strategisk . 
Hun kombinerer barnets fysiske lekenhet med tenåringens ettertenksomme forsøk på å finne ut av sammenhengene de voksne ikke vil forklare henne . 
Den fysiske direktheten gir Hedvig et preg av noe robust . 
Følsomheten under er klarere for den som sitter i salen enn for de rollefigurer som omgir henne på scenen . 
Tre ser henne klarere enn resten : 
Gamle Ekdal , forsoffen , men ikke fullt ut knekket . 
Trond-Ove Skrødal gir ham varme og humor . 
Nabo Relling , en høyrøstet demonstrativ showmann i Christian Ruud Kallums skikkelse . 
Og mest av alt ; mor Gina , her med flere og mer subtile nyanser enn undertegnede kan si å ha sett i rollen før . 
Sidekommentar Stine Feviks stille spill - en kontinuerlig uuttalt sidekommentar gjennom bruken av blikk , ansikt , hender , skuldre - gir Gina Ekdal en verdighet mange « Vildanden » -oppsetninger nekter henne . 
Hennes forutanelser , hennes engstelse , hennes vilje til å tilrettelegge og til å glatte over , hennes forståelse av ektemannens nykker og svingninger , hennes tiltro til at Hedvig klarer seg bedre enn det Hjalmar gjør - kort sagt , hennes plass i dramaet , hennes valg og hennes blindsoner - synliggjøres subtilt og sikkert . 
Som Hjalmar er Andreas Stoltenberg Granerud en selvdramatiserende diva med humørsvingninger han selv oppfatter som dype , men som for publikum er like grunne som mannen selv . 
Granerud spiller ham som om han ikke aner hvor latterlig figuren er - og i dette tilsynelatende alvoret ligger naturligvis også den store komedien . 
Dette , for øvrig , er helt i tråd med Ibsens egne ideer for stykket . 
Karl-Vidar Lendes Gregers Werle framstår fra start som en nervøs og overspent mann : 
Forvillet , eller , som det også sies i en av « Vildanden » s andeallusjoner , forkvaklet . 
Men ondsinnet er han ikke , snarere naiv , fordummet av den sterke troen han har på premisser han selv har lagt . 
Samspillet mellom ham og en imøtekommende , behersket Trond Peter Stamsø Munch som far Håkon Werle lar tilskueren undre seg : 
Er grossereren egentlig så beregnende som vi kan tro ? 
Eller forsøker han bare å gjøre sitt beste ? 
Slik er Trøndelag Teaters « Vildanden » : 
Åpen nok , og tydelig nok . 
Også den som kjenner skuespillet godt kan få noe å grunne på . 
Skogssymbolikken er ivaretatt i Serge von Arx " ' " scenografi , som med sine mange og smale vertikale linjer er anstrengende for øyet . 
Også det er en effekt som er relevant i sammenhengen . 
Ricky Gervais vitser om voldtekt , spedbarnsdød og pedofili . 
Men klarer han fortsatt å sjokkere ? 
Hva fikk den blinde , døvstumme foreldreløse ungen til jul ? 
STANDUP : 
Ricky Gervais starter sitt første standup-show på syv år med fortelle at han egentlig ikke skjønner hvorfor han har kalt forestillingen opp etter menneskeheten . 
« I " 'm " not a big fan » , sier han . 
Foruten å forsøksvis avvæpne fraværet av en tematisk overbygning i showet , setter vitsen også fingeren på noe som blir mer og mer tydelig jo lengre tid det går siden den briljante « The Office » , som kom for 16 ( ! ) år siden , og jo flere mislykkede forsøk Gervais har på å gjenskape magien : de nennsomme karakterskildringene og det empatiske blikket de nådeløse observasjonene den gang var pakket inn i var det nok medskaper Stephen Merchant som sto for . 
Ricky Gervais er en ganske kald og uempatisk komiker , på grensen til sadistisk . 
Misforstå meg rett , sadisme er ingen dårlig egenskap å ha for å få folk til å le , han er fortsatt glitrende infam til tider , og har funny bones til tusen , men det er talende at det eneste ektefølte øyeblikket i Oslo Spektrum i kveld kom da han mot slutten hadde en uironisk appell mot dyremishandling . 
Selvgratulerende Resten av scenetiden bruker han i hovedsak på å gratulere seg selv over hvor flink han er til å pwne Twitter-trollene sine – spesielt de som lar seg krenke av vitsene hans – og på dels å forklare / insistere på , dels å vise at absolutt ALT kan vitses med . 
Og det kan det jo , selvsagt . 
Det er ikke tematikken i en vits som gjør den smakløs , det er hvordan den behandler tematikken ( spør deg selv : hvor ofte vekker en ordentlig god vits harme , samme hvor drøy den er ? 
Når folk blir krenka er det gjerne fordi vitsen i seg selv ikke er god nok ) . 
For å understreke poenget sitt fyrer Gervais av en tirade som ikke skåner noen . 
Vi er innom alt fra religion , AIDS , pedofili , voldtekt , flykræsj og spedbarnsdød . 
Gjerne i skjønn forening . 
Hva fikk for eksempel den blinde , døvstumme foreldreløse ungen til jul ? 
Det er som om han utfordrer PK-brigaden til å bli krenket . 
I blant er observasjonene treffende , som den om historieløse mødre som mener man kan vitse om Holocaust , men ikke matallergi , for Holocaust tok tross alt ikke livet av barn , visstnok . 
Men ofte er sjokkvitsene ikke sjokkerende nok , eller bare hoderystende platte , som da han påpeker at han har full forståelse for transpersoner født i feil kropp , han mener nemlig selv han « innerst inne er en sjimpanse » . 
At vitsen nettopp er ment å være smakløs rettferdiggjør ikke at den gikk ut på dato for ti år siden , og å selvrettferdig forsvare og forklare tilsvarende « politisk ukorrekte » vitser sier kanskje mer om Gervais enn han selv er klar over . 
TED-talk Gervais er ingen standup-komiker av natur . 
Selv om han pleier å redde seg inn på sjarm og fandenivoldsk entusiasme , er showene hans ofte tekstlig og strukturelt svake , overgangene haltende , avsporingene vilkårlige , og det er høyst uklart hva han egentlig har på hjertet . 
Dette blir ekstra tydelig i første halvdel av showet , da han framstår litt slapp og uinspirert , og dessuten med et tydelig behov for å rettferdiggjøre humoren sin . 
Konsekvensen er at den mer usympatiske siden av Gervais trer tydelig fram , og hans varemerke av ironisk selvforherligelse plutselig ikke virker så ironisk likevel . 
Dessuten , forklaringsbehovet hans gjør at dette i blant er mer TED talk om sjokkhumor og krenkelsestyrrani enn standup . 
Gammelmannstestikler Heldigvis våkner han i andre halvdel . 
Til tross for at den har minimalt med tematikken å gjøre , er drapsfantasiene hans mot en flypassasjer med så alvorlig nøtteallergi at ingen på flyet får spise nøtter et høydepunkt , og når han endelig går over til å ha litt ekte selvironi , og snakker om sin egen aldringsprosess ( han ble 56 i sommer ) , ikke minst sine tunge , lange gammelmannstestikler som dekadent flyter til overflaten i et luksusbadekar , er det glimt og gode , gamle Ricky vi ser . 
Ditto den nostalgiske mimringen over at alt var bedre før , selv pedoer og seriemordere . 
Og når han mot slutten på klassisk Gervais-vis mimer at han blir voldtatt av Satan samtidig som han går opp i oppgitt fistel over den manglende logikken i at den kristenfundamentalistiske twitreren som gleder seg til han blir straffepult i helvete også har lovet å se på og le ( det betyr jo at den rettroende også har havnet i helvete , ikke saaaant ) , tar man seg i å håpe at mannen som skapte et paradigmeskifte i humoren for 16 år siden har det i seg en dag å gjøre det samme enda en gang . 
( Dagbladet gjør oppmerksom om at bildene i anmeldelsen er tatt under lydprøvene . 
) 
Gode mennesker gjør moralfabelen til vokseneventyr 
Det komiske mennesket TEATER : 
Om ett menneske er godt , er det ikke nok til å spre godhet i verden . 
Godhet må være et fellesskapsprosjekt . 
Så enkelt kan den ene siden av moralen i « Det gode mennesket fra Sezuan » oppsummeres . 
Den andre siden av den er like klar : 
Den som skal ha noe å gi bort , må først ha noe . 
Brechts teaterstykke har karakter av barneteater for voksne , en lettfattelig moralsk eventyrfabel der en lang rekke hindringer - noen selvforskyldte , andre forårsaket av andre og andre igjen av et system der den som har lite aldri vil få mer - står i veien for å handle slik en ønsker . 
Komedie Katrine Wiedemann iscenesetter fortellingen med stiliserende grep som understreker preget av fabel , og som kler originalmaterialet . 
Personer og guder er komediefigurer , lekent rendyrkede parodier i en balansegang mellom naivt og sofistikert . 
Situasjonene - en serie episoder , slik de også er hos Brecht - er gjort sketsj-lignende , ofte med fysisk humor og klovneri : 
Knall og fall og undertrykt ( og noen ganger ikke undertrykt ) kåtskap . 
Scenen er en halvsirkel av flagg stående tett i tett , et veritabelt FN av ingen steder og alle steder . 
Steds- og personnavn tilhører fortsatt Kina , men handlingen er løst derifra . 
Bergens Sezuan er et hvor-som-helst . 
Underveis brukes flaggene både som rekvisitter og kostymer , innimellom på riktig oppfinnsomt vis . 
Andre nødvendige gjenstander hentes inn ved behov , men alltid i begrenset omfang . 
Direkthet 
I dette ingen-og-alle-manns-land lever altså den ( innledningsvis ) prostituerte Shen Te. Shen Te makter ikke å si nei . 
Shui Ta gjør . 
Alle utnytter Shen Te. Shui Ta utnytter alle . 
Shen Te og Shui Ta er en og samme person . 
Ane Skumsvoll spiller dem begge med en umiddelbar emosjonell direkthet - Shen Tes umiddelbare emosjonelle direkthet - som blir komisk liksom-forkledd når Shen Te er utkledd som sin fetter , han hun later som hun er når hun trenger å barske seg opp . 
Shen 
Te vet at hun må opptre annerledes når hun er karslig forretningsmann enn når hun er oppofrende , ydmyk kvinne . 
Skumsvoll raljerer med denne innsikten med burleske overdrivelser i kroppsspråket , særlig påtrengende i scenen der den forkledde Shen Te skjelver av lyst etter elskeren Yang Sun ( Frode Bjorøy ) - som ikke skal vite at det er hun som er Shui Ta . 
Birollene er ( nesten ) alle motivert av egeninteresse . 
De spilles som en parade av variert sleske karikaturer . 
Samfunnssatire ? 
Kall det mellommenneskelig tragikomedie , denne gang En folkefiendtlig komedie TEATER : 
I forgrunnen står familiehjemmet . 
Her bor Tomas og Katrine Stockmann og deres fem barn . 
Regissør Kjersti Horn og hennes dramaturg og med-bearbeider Kristian Lykkeslet Strømskag har gitt dem to mer enn de har hos Ibsen . 
Det er trangt i huset . 
Scenograf Sven Haraldsson har fylt det med provisoriske løsninger . 
Babyen ligger i en plastkasse som henger fra sengebunnen i køya der minst tre i familien sover . 
Et trommesett - det blir brukt både av herr og fru - har æresplassen midt på stuegulvet . 
Nøkler i hjemmet 
Familiehjemmet er i forgrunnen i forståelsen av personene , også . 
I det er det snakk om tre familiehjem : 
Det Tomas ( Cato Skimten Storengen ) og Katrine ( Ragnhild Arnestad Mønness ) har stiftet sammen , med Petra ( Alexandra Gjerpen ) som det eldste og mest påvirkede barnet . 
Det Tomas og Peter ( Glenn André Kaada ) vokste opp i , og det Katrine kommer fra . 
Nøklene ligger i barndommen . 
Persondynamikken har dype røtter , det framgår både i teksten og spillet . 
Sistnevnte er rikt på antydninger . 
Alle opptrer de utilpass i møter med andre . 
De bærer alle selvhøytidelige masker og personlig usikkerhet . 
Alle har de en hang til store ord , og ingen vet å forholde seg til store saker . 
Dette gjelder også dem vi ikke vet noe om barndommen til : 
Hovstad ( Ole Christoffer Ertvaag ) , Aslaksen ( Lars Funderud Johannessen ) , Billing ( Marko Kanic , som også spiller Morten Kiil ) og Horzer ( Ibsens Horster , Svein Solenes ) , sistnevnte nå som polsk håndverker . 
Alle omtales her med fornavn . 
« En folkefiende » er lagt til et sted med små forhold og profesjonalitet er mangelvare . 
Ingen av personene vet hva de driver med , og samfunnsspørsmålene er for store for dem . 
I dette ligger naturligvis også komikken - og tragikomikken . 
Mye komikk er der også i personlige eksentrisiteter , som får blomstre . 
Mellommenneskelige forhold Rekvisittene tilhører ulike tiår , trolig en markør av at dette finner sted både til alle tider og ingen tider . 
Intrigens ytre ramme er omskrevet til nåtid : 
Hjørnesteinsbedriften er et asylmottak . 
Flyktningene er de som skal gi kommunen og de private inntekter , og flyktningene er de som blir forgiftet når drikkevannet er forgiftet . 
Randine , Stockmanns tjenestejente ( også spilt av Johannessen ) har flyktningbakgrunn , men dette er kosmetisk , det er ikke flyktningene oppsetningen interesserer seg for . 
Tilskueren på Rogaland 
Teater vil ha nytte av å legge sin kunnskap om samfunn og beslutningsmekanismer vekk , og heller gjøre slik Horn & co har gjort : 
Se samfunnsspørsmålene mest som igangsettere , og i stedet legge vekten på menneskelige tilkortkommenheter . 
De er utviklet og utdypet her , i sammenligning med Ibsens tekst og i sammenligning med tidligere oppsetninger . 
Slutten er høyst uventet . 
Den henger like fullt sammen med det som har gått forut . 
Anmeldelsen er skrevet med grunnlag i forestillingen 13. september . 
I dobbel forstand er « Double Feature » en sone for refleksjon : 
Den er viet tanken , og den er viet speilvirkninger Refleksjonsrom . 
TEATER : 
Anders Paulin og Bojana Cvejić lar ord og betraktninger fra Friedrich Hölderlin og China Miéville speile seg i hverandre . 
Gjennom utvalg , sortering og sammensetning speiles også Cvejić og Paulins egne ideer om det å være seg selv og det å se seg selv , og om umuligheten av å se seg selv utenfra , i ordene fra de andre to : 
En 1800-tallsdikter og en samtidsforfatter , som hver på sitt vis formidler tvil om hvor unikt enkeltmennesket er . 
Tankemøter Gjennom de tekstlige gjentakelsene - passasjer uttales flere ganger av ulike skuespillere underveis , noen ganger nærmest umiddelbart , andre ganger etter at framføring av annen tekst har kommet imellom - påpekes det at tankene om selvet ikke er unike tanker , de er delt av flere , og det å tenke dem kan i seg selv være en måte å delta i parallelle virkeligheter . 
Andre har tenkt det samme og vil tenke det samme . 
« Double Feature » er et litterært tekst- og tankemøte som krever konsentrasjon både fra skuespiller og publikumslyttere , det er ikke handlingsteater , med en historie eller et plott . 
Skuespillerne har ikke roller i den forstand ordet oftest oppfattes , deres oppgave er å være framføringskanaler for ordene . 
Innledningsvis sitter de blant publikum , og de framfører tekst i toner som i lesning . 
Etter hvert posisjonerer de seg i rommet , men ikke på måter som trekker oppmerksomhet mot personlige særpreg . 
Trolig kunne de like gjerne vært tre , fire eller sju som fem , for det er ikke slik at noen av dem representerer et noe i kontrast mot de andres noe annet . 
De fungerer samtidig som en og som mange , og om det er et mønster i hvem som uttaler hva , var ikke undertegnede i stand til å oppfatte det gjennom en gangs opplevelse av forestillingen . 
Teksten , for ikke å si tekstene , har den sentrale plassen . 
Den viktigste birollen spiller lyset . 
Lys og rom 
I Nationaltheatrets informasjonsmateriale er lysdesigner Daniel Andersson kreditert for « lys og rom » . 
Det oppleves som en riktig kronologi , og dessuten som en mer korrekt betegnelse enn « scenografi » : 
Rommet , en hvitmalt boks plassert innenfor Malersalens sedvanlige svarte vegger , er underordnet lyset . 
Det kommer tidvis ovenfra , tidvis gjennom hull i veggen , og det brytes , i prisme- og speilvirkninger , ved hjelp av glass og speil . 
Naturlige assosiasjoner kan være mørkerommets framkallingsprosess , optikerens undersøkelsesmaskineri , astronomens granskning av universet eller fysikktimens undervisning om prismer . 
Men lysvirkningene er også symbolsk koblet sammen med « Double Feature » s grunnidé : 
Den speilende identitetsundersøkelsen . 
Folkets sang består av mange stemmer . 
På Folketeatret høres de alle Den mektige mangfoldighet MUSIKAL : 
Det er begrenset hvor sterkt personlig særpreg en kunstner - regissør , musikalsk arrangør , skuespiller eller sanger - kan gi « Les Misérables » . 
Skal en få tillatelse til å vise musikalen , må en først godta opphavsmennenes føringer . 
Tanken er at opplevelsen skal være mer eller mindre den samme hver gang en ser musikalen . 
Scenekvelder-teamet på Folketeatret har klart å møte disse gjenkjennelighetskravene , og samtidig sette sin egen signatur . 
En i massen Grunnlaget ligger i forståelsen for at mennesker i mengde reagerer som enkeltmennesker selv når de reagerer som masse . 
Folkets sang er flerstemt , og selv i alt vi deler , er der noe som skiller oss . 
Per-Olav Sørensen formidler dette i sin rikholdige regi , der de mange personene alle framstår med individuelle preg . 
Bakgrunnsbilder er aldri bare bakgrunn , også de er fylt med handling , mangfoldig mangesidige bylivsskildringer . 
Dette gir oppsetningen en visuell rikdom . 
Situasjonene blir komplekse og forståelsen for de ulike personene utvides . 
Atle Halstensen formidler den samme mangfoldighetsvissheten i sin bevisste bruk av orkesteret , i valgene om når instrumentene skal framstå som enkeltstemmer , når de skal ytre seg i dialog eller diskusjon , når de skal bygge hverandre opp , når de skal utfordre hverandre , og når de skal danne store , unisone fellesskap . 
Dette gir lydbildet variasjon , og samtidig blir uttrykket ofte mer intimt enn det en er vant til å høre « Les Misérables » i . 
Det gjør at en kommer skikkelsene nærmere gjennom sangen . 
Ideelt valg André Søfteland er den ideelle Jean Valjean . 
Han utstråler fysisk styrke , og kan bruke kreftene på å synliggjøre Jean Valjeans kamp for barmhjertighet , i og utenfor seg selv . 
Han viser ham som en mann som må kjempe for å holde på sin egen mentale overbevisning , men som finner mot i ømhet for andre mennesker . 
Motspilleren , Hans Marius Hoff Mittet , viser Javert som en forpint sjel , en mann med idealer det ikke er mulig - ikke for ham selv , ikke for noen andre - å leve etter . 
Kollegene i biroller gjør jevnt over utmerkede innsatser , de også . 
Virkelighetsflukt med musikalsk garnityr Godlynt kaos TEATER : 
Frank er en slabbedask . 
Det finnes der ingen tvil om . 
Han er en uansvarlig surrekopp som lyver og skryter og ( nesten ) bare tenker på å få fylt magen . 
Først etter å ha spist tenker han også litt på andre fysiske fornøyelser . 
På teaterscenen er han likevel likandes . 
Bjarte Hjelmeland gir ham karisma i form av en avvæpnende tilforlatelighet , som et barn som virkelig ikke aner hvor bortskjemt han er , eller en menneskelig Ole Brumm . 
Kos og avkobling 
Sulten som han er tar Frank seg jobb hos to nokså lyssky eksistenser . 
Sivert Stabell ( Petter Vermeli ) og Reidun Krabbe ( Ingvild Holthe Bygdnes ) er sjefene som ikke skal vite om hverandre . 
De to er et par , men ettersom begge lever i skjul , og hun attpåtil har forkledd seg som sin avdøde bror , aner de ikke hvor nær hverandre de befinner seg . 
Slik kan tabbefesten begynne , med klossethet , klovneri , kaos og komikk . 
Persongalleriet består av gangsterkarikaturer , små- og storkriminelle uten mye i toppen , men i trygg forvekslingskomedietradisjon får « En tjener for to herrer » lov til å være en virkelighetsflukt der ingen feiltrinn får alvorlige konsekvenser . 
Ambisjonen er at tilskueren skal koble av og hygge seg , uten krav om tankevirksomhet ( desto mindre tenkning , jo bedre fungerer det ) eller engasjement utover kosen . 
Tempoet kunne vært kjappere . 
Som tekst er britiske Richard Beans oppdatering av Carlo Goldonis farse raskere enn forgjengeren , men i Kim Haugens regi er her flere scener som kunne tjent på kvikkere framføring . 
God stemning 
Miljøet er lagt til Sandefjord på 1960-tallet , et idyllisk Sandefjord ( britisk versjon var Brighton ) der kroen serverer gourmetmat , kvinnene bærer glinsende kjoler , og et skiffleband på tre ( Zelimir Kulisic , Roger Allan Ivin og Leif « Leffi » Osen ) akkompagnerer alle forflytninger . 
Alle skuespillerne opptrer etter hvert som gjesteartister i dette bandet , sjangertro med instrumenter i mer eller mindre improvisert stil , ofte med høyere tempo og temperatur enn handlingen det danner pauser i , og med generelt god stemning . 
To birolleopptredener er av minneverdig merke : 
Elias Holmen Sørensen som deklamatorisk skuespiller-forlovede kalt Rolleiv Dingle , en skikkelse som nok kunne klart å gi handlelisten preg av jambisk pentameter , og Sindre Postheim som geriatrisk servitør med effektiv pacemaker . 
En protest mot pyntelighetspresset Komikk som kampskrift SHOW : 
Som duo har Sigrid Bonde Tusvik og Lisa Tønne utviklet et særpreg : 
Tilskueren skal ikke kunne vite hva de i neste nå skal kunne få seg til å si , og ikke om det vil være ment som en morsomhet eller en oppriktighet , eller kanskje begge deler . 
Selv når de tar for seg tankerekker vi burde kjenne godt nok fra før - som « hvem har ansvaret for å unngå voldtekt » - gjør de det med varsel om at en ikke skal kunne tro at en vet hva som kommer . 
Anti-skam 
Det er ikke alt i « Tusvik & Tønne på oppdragelsesreise » som er ment som invitasjon til latter . 
Noe er alvorsprat , noe er opprør . 
Noe er selvstendighetserklæring og noe er fellesskapserklæring . 
Mye er et krigsskrift mot ideen om pyntelighet - et krav om en pause fra perfeksjonspress . 
Tønne og Tusvik ber ikke om tillatelse til å ta plass , og ikke om unnskyldning for å ta plass . 
De holder fram noen av livets eklere realiteter - som utroskap , skader etter fødsel , eller sykdom - og behandler dem med en selvfølgelig direkthet som sier « sånt må bare takles » langt tydeligere enn om de faktisk hadde sagt « sånt må bare takles » . 
Dette er oppdragelsesverdien i de tos oppdragelsesreise : 
Å finne verdighet i slikt som mange skjuler i skam . 
Anti-skam-agendaen , som har vært en drivkraft for podkastene og tidligere show , er fortsatt et hovedpoeng . 
Anti-pyntelighet 
Virkemidlene de bruker er helst anti-pyntelige og med det også anti-skam , de også . 
Tusvik og Tønne bryter tabuer . 
De bruker aggresjon , ofte satt sammen med absurditet , både i ord og i kroppsspråk . 
Noen ganger forstørrer de detaljer til groteske dimensjoner . 
Noen ganger forminsker de spørsmålsstillinger . 
De kombinerer synspunkter i perspektivkollisjoner der ubalansen er selve målet , som om ett eller flere alternative budskap er holdt på vent . 
Dette settes sammen med komikk - fleip , lek og påpekninger om at kjendiserikulturens keisere ikke nødvendigvis har klær på , de heller . 
Slik blir « Tusvik & Tønne på oppdragelsesreise » både oppdragende og en protest mot det oppdragende , dobbeltkommunikasjon og protest mot dobbeltkommunikasjon . 
Den glatte overflate møter grove overskridelser Frigjørende frekkheter MUSIKAL : 
Hallo ! 
Ding-dong ! 
Møt Arnold Cunningham - spilt av Kristoffer Olsen - en ivrig dagdrømmer , så entusiastisk vennesøkende at han blir hjertelig plagsom . 
Hallo ! 
Møt Kevin Price - spilt av Frank Kjosås - alltid flinkest i klassen , ambisiøs og selvtilfreds , et menneske som alltid ( eller , altså , alltid fram til nå ) har fulgt alle regler til punkt og prikke . 
Hallo ! 
Møt Nabulungi - spilt av Anette Amelia Hoff Larsen - den optimistiske landsbyjenta som drømmer om en bedre verden og som ikke er redd for å gå nye veier for å få det til . 
Hallo ! 
Møt Eldste McKinley - spilt av Preben Hodneland - han som er så glitter-og-glam-sulten at han helst burde ha valgt en karriere som showgirl i paljetter , men som altså er mormonermisjonær og travelt opptatt med å undertrykke sin egen homofili i stedet . 
Typekomikken ringer på døra . 
Ding-dong ! 
Vær forberedt på latterkuler . 
« The Book of Mormon » kombinerer proft og polert med rufsete og rampete , med en tilforlatelig frekkhet som gjør den , for å låne et honnørord fra misjonærenes dagdrømmer , makeløs . 
Showtriks Showfaktoren er himmelhøy . 
Sanger og dansenumre låner triks fra hele musikalhistorien . 
Slik « The Book of Mormon » lar Cunningham og hans disipler ta seg til rette og skrive om mormonernes bok , tar musikalen for seg av virkemidler en vet virker , og gjør dem til sine egne . 
Den norske versjonen - i oversettelse av Are Kalvø - forsyner seg også med erkeamerikanske sjablonger , trygg på at det norske publikummet uansett får med referansene . 
Kulturimperialisme brukes til å gjøre narr av kulturimperialisme , salgskultur til å gjøre narr av salgskultur , og eksotisme til å gjøre narr av eksotisme . 
« The Book of Mormon » framføres med selvsikkert bajaseri , og barnlig fryd over de mange tabubruddene . 
Vulgært og glatt 
Vulgariteter er alltid morsomst når de brukes til å slå sprekker i en strøken , striglet overflate . 
Og hvilken overflate kan vel være glattere enn den Parker , Lopez og Stones fantasi-mormonere viser fram , de som med tannpastareklame-brede smil « skrur av » alt de ikke vil vedkjenne seg i sine liv ? 
Hør budskapet : 
Overskridelser frigjør ! 
Deres kraft kan forandre liv ! 
Det kommer til å skje , naturligvis , etter at vennskap og samfunn og enkeltpersoner først er blitt satt på prøve . 
Mer trenger vi ikke si om intrigen , dens premisser er uansett absurde nok til at den krever at tilskueren legger sin skepsis fra seg og går med på å tro på det utrolige . 
Gjør en det , kan en komme til å gå musikalfrelst ut av teatersalen . 
Når ubehag på liksom blir ubehag for alvor Skakende ekkelt TEATER : 
De kaller det kjærlighet , men kunne like godt sagt utslettelse . 
« Renset » handler om rus , som metafor og som realitet . 
« Renset » handler om overgrep og nedverdigelse , som metafor og som realitet , og « Renset » handler om vrangforestillinger , som metafor og som realitet . 
Den voldsomme brutaliteten blottlegger en voldsom sårbarhet . 
Igjen : som metafor og som realitet . 
Den ytre handlingen , der menneskene oppsøker ødeleggelsen , kan meget vel sees som indre handling , en beskrivelse av ett eller flere sinn i opprør . 
Rystelser 
For tilskueren er « Renset » en utholdenhetsprøve . 
Virkemidlene er påtrengende , svimlende , til tider kvalmende . 
Av og til sparer Oskaras Koršunovas , scenograf Gintaras Makarevicius og videodesigner Åsmund Bøe oss fra de styggeste synene , de mildner pinslene med symbolske og sant å si nokså klisjéfylte representasjoner , som en hai , blod i vann , flammer , men det gjør det ikke nødvendigvis lettere å akseptere . 
Det mentale øyet ser likevel . 
Jeg snur meg flere ganger vekk , men fantasien danner uansett bilder . 
Hvorfor skal vi se dette ? 
Det er utmattende , men i teatersetene lider vi ingen overlast . 
Vi er turister i forfalsket lidelse , vi vet at skuespillerne , om aldri så overbevisende dyktige , bare later som , og når forestillingen om rundt to timer er over , kan vi vende tilbake til våre egentlige liv . 
Hvorfor gjør vi oss selv til voldskikkere disse timene , hvorfor utsetter vi oss for disse skrekkvisjonene ? 
Hva tror vi at vi skal få ut av det ? 
Det er vanskelig å finne mening i alt det vonde , og trolig er det nettopp det som er meningen . 
Lidelsen bare er . 
Vi trenger ikke godta sammensetningen av « kjærlighet » og « tortur » . 
Å søke en årsak er bortkastet . 
Selvbiografisk ? 
Dramatiker Sarah Kane ( 1971 - 1999 ) levde et liv i psykisk ubalanse . 
Hennes fem skuespill og ene TV-drama kan alle regnes som smerteskrik . 
Til slutt tok hun sitt eget liv . 
Å vite dette river vekk den beroligende tanken om at alt en ser i « Renset » er på liksom , spesialeffekter , overflate og kunstneriske fortellergrep . 
Var det slik hun så livet ? 
Var dette hennes virkelighetsforståelse ? 
I disse spørsmålene ligger det genuint uutholdelige , og den egentlige testen av våre tålegrenser . 
Vi er vitner til en smerte vi ikke kan lindre . 
Poengtert , understreket og svært tydelig Ibsen-tolkning Hjemsøkt TEATER : 
Gamle synder kaster lange skygger . 
I Riksteatrets « Gjengangere » gjelder det også bokstavelig . 
Eivind Myrens lysdesign viser skikkelsene som små når de måles mot sine egne skygger . 
Tidvis blir de store , også , med tette , konsentrerte , mindre skygger . 
Din fortid , dine synder , dine skygger , dine handlinger , poengteres det . 
Dette er bare ett av de understrekende virkemidlene i oppsetningen . 
Spilles ut « Gjengangere » er en svært klar versjon av Ibsens stykke , en hyperbevisst teateroppsetning der tilskueren ikke trenger bruke energi på å tolke . 
Bentein Baardson har valgt en spillestil for sine skuespillere der hver underliggende følelse uttrykkes i kroppsspråket . 
Spenningene spilles ut . 
Bebreidelser , anspenthet , anstrengelse , bitterhet . 
Der er aldri optimisme i unge Osvalds hjemkomst , ikke for ham - spilt av Gunnar Eiriksson - og ikke for hans mor - spilt av Gjertrud Jynge . 
Hun bærer med seg sine skuffelser , sin bitterhet , sin skyldfølelse og sitt underkuede sinne . 
Allerede før Eiriksson kommer ramlende inn på scenen , har vi forstått at returen ikke har svart til forventningene . 
Jynge opptrer behersket , men signaliserer hvert stemningsskifte og hver nye tanke i Helene Alving med klarhet . 
Tilnærming og avstand 
Vekselvirkningene mellom tilnærming , straff og avstand mellom Helene Alving og pastor Manders forteller mye om dynamikken mellom dem , før og nå . 
Lasse Lindtner leverer alle pastorens bebreidelser med mildhet . 
Når ordene er på sitt hardeste , lar han stemmen mykne , som om hans formaninger var kjærtegn . 
Han er et enkelt offer for manipulasjonene fra Per Egil Askes innsmigrende Engstrand . 
Regine Engstrand gjør sine forsøk , hun også . 
Madalena Sousa Helly-Hansen legger flørt i tykke lag i samspillet både med Lindtner og med Eiriksson . 
Det er desperasjon i det , hos henne også , en desperasjon som etter hvert går over i trass , når hun innser hvor mye hun er blitt snytt for . 
Bård Lie Thorbjørnsens gråtonede minimalistiske stuedesign viser hjemmet som fengsel . 
Selv den plantebevokste bakveggen er mer av et stengsel enn en åpning , og det at den går over i inngangen forandrer ikke det . 
Ingrid Bjørnov spiller på mange strenger Gir dyp gjenklang SHOW : 
Ingen kan tvile på Ingrid Bjørnovs musikalske ferdigheter . 
Hun har demonstrert dem igjen og igjen . 
Årets « Steinway to Heaven » er hennes femte soloshow . 
Også det er en oppvisning i mesterlig musikalitet - som når hun spiller Grieg baklengs - men det er også et dypt personlig show , til latter og ettertanke . 
Det er dessuten et show der hun legger for dagen et mer uutprøvd talent , ett som ikke skal røpes her , men som skal få lov til å bli en overraskelse for dem som ser showet . 
Ingrid Bjørnov fremstår trygg på scenen , i nærvær og i timing . 
Hun viser innfallsrikdom og referanserikdom . 
Hun erobrer universet - som astrofrisør - og deler smerten ved bare nesten å erobre Londons West End , med etterfølgende gjeldsbyrde og -betaling . 
Tomas Adrian Glans spiller rollen som tvangstrekk i en i dobbel betydning ubetalelig sekvens om sistnevnte . 
Han opptrer også som samarbeidspartner i et par av de andre numrene , blant annet det der det unevnte talentet kommer til syne , og en kanskje-vi-burde-skrive-en-musikal-sekvens om problemer med å oppdatere Apple-produkter . 
Heder og klangbunn Bjørnov opptrer i samspill med andre , også . 
Hun spiller duetter med forbilder ved tangentene , hedret i video ( Alf Ove Fremmersvik har ansvaret for scenografi og lysdesign , Joachim Barrum for grafisk design og videodesign ) . 
« Heder » er i det hele tatt et nøkkelord for showet . 
Det samme er « klangbunn » . 
Ingrid Bjørnov har besøkt Steinway-fabrikken , en studietur som også var en pilegrimsferd , og hun driver villig voksenopplæring om klaverets kvaliteter og konstruksjon . 
« Kompromissløs kvalitet » er ett av uttrykkene hun bruker når hun snakker om Steinway-klaveret , og kompromissløs kvalitet tilbyr hun også sitt publikum . 
Også i overført betydning er « klangbunn » et viktig ord for showet . 
Hennes tanker , innfall og erfaringer gir gjenklang . 
Peers indre splittelse gis underholdende ytre form 
Med innsida ut TEATER : 
Hvor mye av det som skjer i « Peer Gynt » er ytre handling , og hvor mye er billedgjøring av Peers indre liv ? 
I Sigrid Strøm Reibos Gålå-regi er svaret at det er mest av det siste . 
Teksten er bearbeidet av Njål Helge Mjøs , som også var dramaturg for Erik Ulfsbys « Peer Gynt » - forestillinger samme sted og som dermed har kunnet arbeide over flere år med å utvikle sine tanker om stykket . 
Årets « Gynt » på Gålå bygger på mange av de samme tankene som lå under Ulfsbys , men uttrykt i helt annen form . 
Reibo og Mjøs legger vekten på Peers indre liv , Peers indre tvil og Peers indre kamp ( et ord som også brukes underveis i forestillingen , i et aldri så lite spark til en annen selvfokusert nordmann ) . 
Det betyr på ingen måte at ytre handling mangler , men at den ytre handlingen formidler den indre . 
To og en Sønn og far Jakob og Nils Ole Oftebro deler rollen som Peer . 
Førstnevnte spiller før pause , i det som er Ibsens tre første akter . 
Etter pause opptrer begge i samspill , i et uttrykk for den indre splittelsen i Peer . 
I denne delen står de to lenge likestilt i arbeidet , før Nils Ole Oftebro mot slutten av Peers liv tar hovedansvaret . 
Mjøs og Reibo har redigert i Ibsens tekst gjennom hele stykket , men størst er tekstomveltningene etter pause . 
Her er kronologien stokket lett om på , med preg av tilbakeblikk , og enkeltscener er strøket i sin helhet . 
De som gjenstår , framstår som Peers fabuleringer og Peers filosoferinger over Peers livskamp og dødskamp . 
Møtet med Anitra oppsummerer Peers todelte kvinnesyn . 
Også rollen som Anitra blir spilt av to skuespillere : 
Forestillingens Solveig , Mari Strand Ferstrand , og dens Ingrid og grønnkledde , Nina Ellen Ødegård . 
Far Oftebro opptrer i par med Ferstrand og sønn Oftebro i par med Ødegård , og det blir tydelig at Peers syn på kvinnene i hans liv ikke samsvarer med kvinnenes syn på samme . 
Også Peers retur er en dagdrøm , nå i et anfall av anger . 
Galehusscenen er et forsøk på å forstå et mentalt sammenbrudd , en midtlivskrise der den unge Peer viker for den gamle , og Knappestøper-scenene formidler Peers angst for å dø . 
Humor er hele veien sentralt , en direkte , rå og innimellom bent ut morbid humor . 
Samtidig skildres Peer som et sårbart og såret menneske . 
Tidens gang Kostymer og rekvisitter viser tid som går . 
I første del knytter de handlingen til sent 1950-tall eller tidlig 60-tall , et norsk bygdemiljø der drømmen er den amerikanske drømmen . 
I de tidlige sekvensene i del to signaliseres 1980-tall , mens sluttscenene viser kostymer nærmere vår tid . 
Ofte ligger referanser til popkultur ( « Grease » , Madonna , « Miami Vice » ) eller billedkunst ( Gud-gamle-Peers finger rører Adam-unge-Peers , som i Michelangelos maleri i taket på det sixtinske kapell ) i de visuelle valgene . 
Dette er tilleggsunderholdning for den som ser det , men ikke distraherende for den som ikke gjør det . 
Gjermund Andresen har ansvar for scenografien og har samarbeidet med Helena Andersson om kostymedesignen . 
Han lar Gålåvatnets egen scenografi dominere , og med unntak av en laftet hytte uti vannet - viktig ved Peers hjemkomst - er de fleste elementene slike det går fort å skifte ut . 
Blant dem er en lastebil , en campingvogn , en viss mengde campingbord og -stoler , en rosa badeflamingo ( 2017-dille i 1980-tallsmiljø , der den i grunnen passer godt inn ) og et utvalg båter . 
I Simon Revholts musikalske arrangementer kombineres grunnlinjer fra Grieg med popfragmenter fra de ulike tiårene . 
Vallerrevyen 2017 : 
Mesterlig politisk satire 
Høydepunktene kommer på løpende bånd i « À la mode » . 
Valler-elevene har mestret å skape gull ut av all elendigheten som preget 2016 . 
Nivået på skolerevyene i Oslo og Akershus er skyhøyt , men Vallerrevyen greier å løfte det til nye høyder . 
« À la mode » er bunnsolid og original underholdning fra første til siste sekund . 
Her møter vi redaksjonen bak magasinet « À la mode » , som forsøker å redde magasinet med utgave nummer 1000 . 
Mediekrisen har også rammet bladet , og her prøver redaksjonen ut flere tabloide løsninger for å redde skuten . 
Det fungerer veldig godt som en fin rød tråd . 
Det er samtidig fint at man ikke følger denne slavisk , men bruker den heller som en overordnet ramme for en langt større fortelling om politisk og økonomisk krise i dagens samfunn . 
Her skinner det igjennom at elevene har lagt ned mye arbeid i tekstene . 
Sammen med flere sang- og skuepillertalenter skaper det en solid revy . 
Olje og politikk 
Latteren sitter løst i salen hele veien gjennom . 
For selv om det er tunge politiske temaer som tas opp , er det samtidig lett og morsom underholdning . 
Her er man innom alt fra undervisning og fraværsgrenser , oljearbeidernes kår i Stavanger , Putin og Trump i en komisk moderne dans , til dårlig fotball og forsvarspolitikk i en morsom kombo . 
Spesielt revyens første akt er utrolig god , her er det ikke ett kjedelig øyeblikk . 
Avslutningsnummeret under første akt hvor Sylvi Listhaug , Anders Anundsen og Per Sandberg desperat skal innfri valgløftene med å « få dem ut » , altså innvandrerne , blant annet ved å fange Krekar med håv , er kjempemorsomt . 
Pengeprediakant og sjansespill 
Det er tatt mange sjanser i « À la mode » , og revyen balanserer hele tiden på grensen til hva som er innafor , som for eksempel i innslaget om mannegruppen Ottars podcast hvor dobbeltmoral i samfunnet tas opp . 
De greier likevel alltid å balansere på riktig side , og risikofulle tema gir god underholdning . 
Johannes Gjessing i rollen som « Pengepredikanten » er en av revyens høydepunkter . 
Her møter vi Einar Gelius som grisk predikant som tar penger for frelse og helbredelse – « God doesn ’ t do refunds » . 
Det spilles selvfølgelig på Brennpunkts innslag « Pengepredikanten » om TV-presten Jan Kåre Hanvold , og sluttresultatet er hysterisk . 
Her får Gjessing med absolutt hele salen i latterkrampe under hans tolkning av Gelius . 
Faktene , mimikken , dansingen , dialogen – dette er utrolig morsomt ! 
Årets beste innslag ? 
Jeg vil herved nominere Trump-sangen « The South Will Rise » til årets beste innslag . 
Kan noen vennligst legge denne sangen ut og få den til å gå viralt ? 
Låvedansen med linedance og cowboyen som synger om sin helt Trump er blant de alle beste Trump-pariodiene jeg har sett og det absolutt beste jeg har sett så langt denne revysesongen . 
Dette er den typen innslag man kommer til å huske i lang tid , og kommer til å sette standarden for Trump-satire fremover . 
Her synger cowboyen , spilt av Gjessing igjen , inderlig om hvite privilegier , segregering , innvandrere , Trump og Pence og nostalgi til 50-tallets USA . 
Til og med lydopptak av Trumps innsettelsestale er flettet inn her , og « locker room talk » er selvfølgelig ikke glemt . 
« Fuck me Donald like you fuck Islam , rock me Donald like you rock Iraq , oooooh no abortion » , synger Gjessing . 
Dette er rett og slett i en helt annen liga enn de fleste andre Trump-satirer . 
Wilhelm og Noora Skam er selvfølgelig heller ikke glemt i Vallerrevyen , og « À la mode » serverer en av de morsomste Skam-sketsjene sett på revyscenene hittil . 
Her har de tatt Et dukkehjem-tematikken fra sesong 2 ett hakk videre og plasserer Noora og William inn i rollene som Nora og Helmer ( her selvfølgelig som Wilhelm ) med Ibsensk språkdrakt og tilhørende kostymer . 
Når dialogen likevel handler om dagens utfordringer , blir resultatet veldig morsomt . 
« Ikke tro på alt du leser på Jodel , Noora » , sier Wilhelm etter at Noora spør om han har « hooka » . 
Høyt nivå Johannes Gjessing er et stort talent og bærer mye av revyen . 
Han leverer gjennomgående solide rollerprestasjoner , god sang og ikke minst rap . 
Man kan spørre seg om revyen hadde vært den samme uten ham , og kanskje hviler den til tider litt for mye på hans talent ? 
Til tross for at enkelte innslag ikke sitter like godt som andre , er « À la mode » en bunnsolid revy . 
Når du tenker de har mistet tråden helt plukker de den raskt opp på nye og uventede måter . 
Det er rett og slett et imponerende høyt nivå levert fra Valler-elevene . 
De har rett og slett greid det igjen . 
Sjelløse mennesker og følsomme roboter Robotdramaet R.U.R. er et velspilt , dystopisk og lekent sammensurium som er for langt for sitt eget beste . 
Den nye Torshovgruppa har valgt sci fi som tema i de neste årene , og åpner velvalgt med den norske førsteoppførelsen av Karel Čapeks R.U.R . 
- Rossums Universal-Roboter , fra 1920 . 
Ordet « robot » ble her brukt første gang . 
Science fiction den gang er science fact i dag . 
Kunstig intelligens er her , og mennesket blir mer og mer overflødig . 
Dessuten er menneskene uforutsigbare og voldelige , unyttige og krevende . 
De bruker uhyrlige summer på våpen og dreper det de rekker . 
Når robotene gjør opprør , er de i verdensfredens navn nødt til å utrydde menneskene . 
Roboter , eller kloner som her , klarer alt selv . 
Bortsett fra forplantning . 
Hvordan skal de da selv overleve ? 
Den rene tanke 
Et kjederøkende nervevrak av en presidentdatter - Janne Heltberg - ankommer en fjern øy der like fjerne forskere fabrikkerer menneskelignende og tenkende maskiner . 
De utfører alt arbeid , menneskene skal dyrke « den rene tanke » . 
I humanitetens navn krever hun , Helena , bedre livskvalitet for robot-slavene . 
Hun vil gi dem sjel . 
Forskerne - Herman Bernhoft , Håkon Ramstad og Sigurd Myhre - er så dehumanisert at de nesten ikke kan kommunisere lenger , og det gjør de med bravur . 
Bernhoft er en slags Fleksnes-kloning , Ramstads uttrykksløse dr . 
Alquist minner om dr . 
Spock fra Star Trek , Myhres dr . 
Hallemeier er en kombinasjon av Hulken og Elling . 
Heltberg er et mentalt og fysisk slangemenneske , uopphørlig i bevegelse , mentalt adspredt - en dukkekvinne på jakt etter mening i det meningsløse . 
Utålelig barn - snill diktator 
Av robotene tar Olav Waastad kaka som den utålelige Marius , utnevnt til Helenas sønn . 
Han gjorde en formidabel innsats i Stojčevskas forrige oppsetning , Strategier for en lysere fremtid , der som menneskedyrker i kjelleren , og det er noe grenseløst i hans talent som synes å forløses i samarbeidet med denne regissøren . 
Som seksårig sexmonster av ubestemt kjønn får han ingen forløsning , enten han står i med stoler , sko , vegger , plastblomster eller hva som helst . 
Han blir diktator , selvfølgelig , men av den snille typen som ustanselig roser sine underordnede , blant dem Liv Bernhoft Osas programmert tålmodige Nana . 
Scenografi og kostymer sender tanken til 1950-tallets sci fi-filmer , Gaute Tønders malende musikk er i dagens minimalistiske språk , men innleder i barokk stil . 
Humor av i dag Humoren er absolutt dagens , og som helhet rommer R.U.R. alt fra slapstick , aktuelle kommentarer , burleske , hylende morsomme , skremmende og forvirrende situasjoner og replikker , via søvndyssende transportstrekninger til noe avklaret . 
Stojčevska liker seg i det store formatet , men tre og en halv time er for stort . 
Påfunn overtar for innhold . 
Det er unødvendig med alle 24 versene hele tiden . 
Men så , mot slutten ( som likevel er et stykke unna ) skjer det noe opprivende . 
Midt i all den absurde komikken slår alvoret inn som en fysisk bølge . 
Og helt til slutt åpner det seg en glime av håp , et nytt Edens hage , med nye Adam og Eva . 
Men hvor lenge var Adam i Paradis ? 
Stein Torleif Bjella er vår tids Prøysen ! 
Dette er en forestilling som stopper livet ditt i 90 minutter . 
Prøysen er død . 
Lenge leve Bjella . 
Musikkteatret basert på hans tekster gjør livets forsinkelser litt mindre ensomme . 
Han er reisende i 6-ere og portrettintervjuer , nominert til Spellemannsprisen for alle fire album og kan stikke av med hele tre spellemenn om to uker . 
Men å lage musikkteater av Stein Torleif Bjella er et modig grep . 
Verselinjene krever konsentrasjon og tekstene har ofte samme avsender : 
En forbigått mann fra indre Buskerud . 
Melodiene har riktignok anstrøk av både fado , country , blues og spirituals – ja , egentlig alle sjangre som synges fra hjertet . 
Likevel kan man lett tenke seg at 23 Bjella-låter på rad blir monotont på teater . 
Det blir det aldri på Det Norske Teatret . 
Kan nokon gripe inn er en forestilling som stopper livet ditt i 90 minutter . 
Når det hele er over , går du ut i kveldsmørket litt mindre alene . 
Kanskje kommer livet Regissør Lasse Kolsrud har lagt Bjellas tekster i munnen på seks forsofne karakterer . 
De venter alle på Ål stasjon , på et tog som bare kanskje kommer . 
Kaffemaskinen er like herjet som passasjerene , toalettet bør åpnes med albuen og godstogene raser forbi Hallingskarvet . 
( Scenografien til Siri Langdalen er verdt 6 ’ eren i seg selv . 
) Vi skjønner straks at dette ikke bare er en stasjon , det er også et av livets indre stoppesteder . 
De forsinkede togene er en allegori på livet som aldri egentlig kommer . 
Seks forsofne hallingdøler Den gravide jenta ( Kjersti Dalseide ) venter på en sporvogn til begjær - med barnefaren Stanley ombord . 
Sorgfrid ( Hildegun Riise ) er på vei vekk fra både seg selv og ektemannen ( Hallvard Holmen ) . 
Kunstneren ( Joachim Rafaelsen ) lengter ut av bygda og inn i poesien , og Pusling ( Hans Rønningen ) trenger selskap for ikke å bli en « innegubbe » . 
Til slutt har vi Optimisten ( Pål Christian Eggen ) , hvis « fyrsteelskar » -karriere er kraftig på hell . 
Teater- og visekunst på mesterlig nivå Skuespillerne mister ikke ett ord av Bjellas tekster , og de gjør hver en melodilinje til sin egen . 
De fem musikerne , med Svenn Erik Kristoffersen i spissen , har laget arrangementer som utvider Bjellas univers . 
De rocker , jazzer og blueser opp viselandskapet , gjør det mer spennende og teatralt . 
« Det bur så mykje i meg , hadde du visst det hadde du alder banka på , » synger Hildegun Riise i Søt Harmoni , mens Kristoffersen spiller en rolig vals på trekkspill . 
Hun står mot en av de rustne lyktene , og løfter beinet sitt prøvende frem . 
Vil hun teste ut livet på nytt – eller bare gi opp ? 
Her går poesien til Bjella , spillet til Riise og Kristoffersens arrangement opp i en høyere enhet . 
Det blir til teaterkunst . 
I Kan nokon gripe inn er det mange slike øyeblikk . 
Vår nye Prøysen 
Det hele må være en berusende følelse for Bjellas trofaste fans . 
For alle andre vil forestillingen være en åpenbaring . 
Når toget endelig kommer frem til Ål stasjon , er det to ting som står klart for alle innegubber og fyrstelskare : 
Stein Torleif Bjella er vår tids Prøysen . 
Og Lasse Kolsrud er en hedersmann som løfter ham frem . 
Boksuksessen « Jakob og Neikob » er blitt likegyldig teater . 
Hva gikk galt ? 
Jakob og Neikob har erobret verden i bokform . 
Men på Det Norske Teater blir de to typene til et blekt , lite « tja » . 
Barnebokforfatter Kari Stai har gjort braksuksess med dette enkle konseptet : 
Jakob sier alltid ja , Neikob sier alltid nei . 
Begge har vanskeligheter med å justere seg . 
For når det kommer tyver , krokodiller og lampeselgere , bør selv den største optimist si « nei » . 
Og når kompisen din kommer med glutenfrie boller , lønner det seg å være et ja-menneske . 
Voksne blir imponert over den språklige lekenheten og den moralske dybden . 
Barn lar seg more fra India til Alta . 
Det har ført til en rekke oversettelser , en bragepris , en animasjonsfilm og nå teateroppsetning nummer to i rekken . 
Nei-mann er glad , og ja-mann er sur 
Hva har skjedd på veien fra boksuksess til scene ? 
To kraftige motsetninger er jo som skapt for teatret . 
Når man attpåtil caster en av teater-Norges morsomste typetegnere , Geir Kvarme , som Neikob , får man lyst til å rope et rungende « ja ! » før lyset slukkes i salen . 
Men regissør Paul Ottar Haga har tatt andre valg med stoffet . 
Jakob og Neikob på Det Norske Teatret er ikke en forestilling med typer og situasjonskomikk . 
Det er vanskelig å forstå at Jakob ( Svein Roger Karlsen ) er positiv i det hele tatt . 
Her er han en nokså engstelig type og heller ikke spesielt glad . 
Neikob er derimot en solstråle , og han klarer seg forøvrig godt uten Jakob . 
Vennskapet berører oss aldri . 
Hvor er moroa ? 
Det er mulig at dette er et regigrep for å gi typene en mer psykologisk sybde . 
I så fall har Paul Ottar Haga gått vekk fra Kari Stais suksessformel : 
Det enkle . 
Og dermed humoren som ligger i det tydelige premisset Ja-mann vs. nei-mann . 
På Det Norske Teatret er verken Jakob , Neikob eller tyven spesielt morsomme . 
De spiller på lavgir , og regien byr ikke på overskudd , sprell eller noe original inkludering av barna . 
I en scene sier Neikob « nei » til bolle fordi han har bolleallergi , som han deretter kaller glutenallergi , for til slutt å oversette til cøliaki . 
« Hva er det ? » spurte en liten jente i salen . 
Ingen på scenen tok seg bryet med å svare . 
Rapport fra en Jakob i salen 
Men før du tenker « nei » om hele oppsetningen , bør du høre litt på hva en Jakob ville tenkt om han satt i salen . 
Han ville lagt merke til at barna koste seg . 
I starten var de helt med , satt på enden av stolene og jublet i takt med karakterene . 
Når skuespillerne sluttet å inkludere dem ( dessverre , spør du meg ) , satt de konsentrert og fulgte med på forestillingen . 
Det visuelle universet til Kari Stai er også godt ivaretatt . 
Scenebildet består av et teater-i-teatret , der Jakob og Neikobs hus og biler blir klistret på sceneteppet . 
I forestillingens fineste scene går teppet opp og blir til krokodillens mage . 
Vakkert , elegant og effektfullt . 
Her beviser Det Norske Teatret at barneteater bør spilles oftere på små scener . 
Bare så synd det meste som skjer denne kvelden er tja , nja og skuldertrekk , sier min indre Neikob . 
Barnet : 
Kjærlighetsevne og enkel tro Jon Fosses Barnet : 
Alt det som sies stumt mens det snakkes om noe annet . 
« Ja det viktigste går det liksom ikkje an å seie noko om » En kvinne og en mann møtes i et busskur og kommer i snakk . 
En annen mann , en flaskesamler , vaker rundt dem . 
Ensomheten , stakkarsligheten , står nærmest skrevet på dem alle tre . 
Kvinnen er så gjennomgripende alene at hun til og med har tatt med flaskemannen hjem en gang eller to . 
Nå utestenges han . 
Det fellesskapet som oppstår mellom de to – Agnes ( Hanne Skille Reitan ) og Fredrik ( Hermann Sabado ) – bestyrkes og besegles når de på en innskytelse går inn i en kirke og opplever et øyeblikks nåde . 
Tro , håp og kjærlighet vokser forsiktig frem , men grunnvollene rister hver gang flaskemannen Arvid ( Duc Mai-The ) dukker opp – og det gjør han hele tiden . 
Agnes og Fredrik flytter sammen , hun blir gravid , men mister barnet . 
Flaskemannen dukker opp på sykehuset også , men trolig for siste gang . 
De to unge går videre sammen . 
Barnet , som ikke får leve , blir det samlende element i deres felles liv . 
Det som ikke sies Så enkelt kan Jon Fosses Barnet gjenfortelles , men det sier ingenting om hva som faktisk skjer på scenen . 
Der snakkes det om været , om blomstervaser , men den uuttalte smerten og den modnende sorgen overdøver banalitetene . 
Sårheten ligger utenpå – i Agnes ’ kantete avvisning av berøring fra den velmenende og irriterende moren ( Ågot Sendstad ) , i Fredriks rygg når han bekjemper tårene , i Arvids tause inngripen i de unges liv , i den like ensomme sykepleieren ( Andrea Bræin Hovig ) som forsøker å hjelpe . 
Hun hjelper kanskje seg selv en liten stund . 
Publikums medvirkning – i den forstand at alle antagelig dikter videre inne i hodet – er også et element . 
I sykehusscenen , der banalitetene svever som en tåke rundt dem , ligger Nils Øklands blodig enkle elektroniske strengetoner under som ren tekst . 
De går rett i sjelen . 
Dramatikken , og for all del humoren som det er rikelig av , ligger i alt som ikke sies – og det usagte høres like sterkt og tydelig som det sakte . 
Sterkere , faktisk . 
Anne-Karen Hyttens følsomme regi er så lavmælt at det av og til er vanskelig å oppfatte hva som blir sagt . 
Det er synd . 
På sykehuset blir også Fosses gjentagelser noe påtrengende . 
Milja Salovaaras scenografi består av et par benker og en del silkestoff , det illuderer alt fra busskur til kirkerom til fattigslig leilighet til sykehus . 
Det avsluttende stigende lyset gir håp . 
Hverdagsfortelling 
Om dette høres som et stort drama , så er det det motsatte . 
Riktignok hadde Jon Fosse Ibsens Brand med seg ( eller mot seg ) i arbeidet da han skrev Barnet på bestilling til Ibsenfestivalen på National i 1996 , men dette er en minimalistisk hverdagsfortelling om ikke spesielt ressurssterke mennesker – usette , uhørte i den travle hverdagen der alle har nok med seg og sitt . 
Vi får ikke vite hvem de er eller hva de gjør , bare at de forsøker å leve et « meg og deg » , komme seg ut av det som sliter , hva det nå enn måtte være . 
Skuespillernes mesterskap vises i hvordan alt dette usagte kommer til overflaten , hvordan det innadvendte blir synlig . 
Hanne Skille Reitan er fascinerende i sin skildring av den nevrotiske Agnes . 
I scenen med moren synes hele hennes bakgrunn og oppvekst å vokse ut av noen få , stutte replikker . 
Hermann Sabados gutteaktige ansikt er hjerteskjærende når han vil skjule sitt indre opprør . 
Han blir en mann i løpet av natten på sykehuset . 
Kjærlighetsevnen og troen bærer dem videre . 
Inntil videre . 
Ullernrevyen 2017 : 
Rariteter og toaletthumor på løpende bånd « Rar » er en revy om hva som er normalt og unormalt , med mye god situasjonskomikk . 
Dessverre er den litt for full av enkel toaletthumor til å nå helt opp . 
« Rar » handler om det normale og det unormale i samfunnet vårt . 
« Det som er normalt for noen , er rart for andre » , pekes det på i « Rar » . 
Det er et spennende tema , men jeg savner en tydeligere rød tråd for å binde det hele bedre sammen , som kanskje kunne bidratt til å gi revyen litt mer dybde . 
Uoriginale toalettsketsjer , jødevitser og vitser om sex , bæsj og promp er med på å trekke ned helhetsinntrykket av Ullernrevyen 2017 , « Rar » . 
Men alt er absolutt ikke i dass her ! 
Revyen er innimellom ordentlig god , men her er det dessverre tydd til enkel humor i litt for mange innslag . 
Bankran og situasjonskomikk 
Samtidig må det påpekes at revyen er tidvis virkelig morsom . 
To skuespillere er virkelig med på å løfte Ullernrevyen . 
Agon Krasniqi og Louise Tofte Røiri er to solide talenter . 
Røiri er utrolig morsom , og har stålkontroll på scenen . 
Krasniqi briljerer på situasjonskomikk , spesielt i scenen som bankraneren Ragnar med rosa vannpistol , som hele tiden er på nære nippet til å sabotere hele ranet . 
Innslaget om moderne kunst på Astrup 
Fearnley-museet er blant revyens morsomste . 
Millionverket « Keiserens nye kunst » består av « usynlig kunst » som er plagg kunstneren har sydd sammen i hodet sitt . 
Ved siden av står noen grillpølser utstilt . 
Når absurditeten i det hele påpekes , flipper det for kunstsamlerne . 
Dette er gøy og godt gjennomført ! 
Gode filmer 
Filmene som vises på storskjerm i revyen fungerer godt , spesielt filmen i revyens andre akt , « Rar på gaten » . 
Her handler det om å være rar , utilpass og annerledes . 
Det er morsom situasjonskomikk i skult kamera-stil . 
Et innslag som dessverre ikke fungerer like godt , er « Roy Ronny » på herretoalettet , hvor de tuller med trans og kjønnsidentitet . 
Her prøver man å leke med fordommer i samfunnet , men ender dessverre opp med en rimelig flau sketsj . 
Den har rett og slett ikke brodd nok til å være morsomt . 
Om man skal spøke med kjønnsidentitet må det være langt mer gjennomført . 
Frps « Norske normer 101 » er også blant revyens svakeste øyeblikk , og føles litt oppbrukt . 
Ullernrevyen lykkes noe bedre i å spøke med identitet i « Gullfisken Mikro » , en video om 23 år gamle Mikro som er en gullfisk . 
For ujevnt Spesielt to sangnumre sitter godt : 
Om episoder fra Oslos T-bane og avslutningsnummeret . 
Selv om moralen om å være seg selv er klisjéaktig , er dette et av revyens høydepunkter . 
Band og sangerne er også tidvis gode , men jeg savner et helhetsinntrykk og musikk og sang som henger sammen med sketsjenes tema . 
Ullernrevyen er morsomst når de er enkle og på kornet . 
Dessverre er innslagene litt for ujevne , og det er tidvis for åpenbare punchlines . 
Derfor når ikke revyen helt opp til de to toppkarakterene , men ender på en solid og god firer . 
Snilerevyen 2017 : 
Glem tilbake til fremtiden , vi skal mye lenger frem Snilerevyen ved Lillestrøm VGS gjør et tappert forsøk på å ligge « Foran fremtiden » . 
Er du forberedt på hva som helst ? 
For eksempel på å dø i morgen , bli rammet av pest eller komme deg unna et bankran ? 
Det er vanskelig . 
Både det å være forberedt på alt og det å bygge en revy som utelukkende spinner rundt dette tema fremtiden . 
Trodde jeg . 
18-åring med dødsdom 
Snilerevyen gjør det genialt og enkelt . 
I åpningsnummeret får vi stifte bekjentskap med Herman , spilt av Magnus Stokkeland . 
Han må akseptere at livet går mot slutten i en alder av 18 år . 
Han har uhelbredelig kreft og ikke lenge igjen å leve . 
Men er Herman egentlig klar for å dø ? 
Det finner vi ut gjennom en rekke sketsjer og problemstillinger , hvor han på finurlig vis dukker opp selv om sketsjen tar utgangspunkt i og sentrerer rundt noe helt annet . 
Vi er med ham på gravøl ( for ham selv , hvor familiens mørkeste hemmeligheter kommer frem ) , til Istanbul ( hvor han får med seg en souvenirskjorte som senere blir fatal i møte med Odins Soldater ) og i banken for å ta ut livsforsikring ( selv om denne sketsjen egentlig handler om stigmatisering av innvandrere ) . 
Gi meg mer Snilerevyen er full av røde tråder , mange som får henge og dingle ganske lenge før de snappes opp på minst tenkelige måter . 
Ingenting er halvgjort eller forsømt , men tvert imot gjennomarbeidet og planlagt ned til hver minste detalj . 
Noen av sketsjene er lange – unødvendig lange – og publikum får servert både én og to punchlines før sketsjen avsluttes med enda en . 
Det virker nesten som om Snilerevyen har så mange punchlines at de ikke har tid og / eller sketsjer nok til å bruke dem alle . 
Litt merkelig – og egentlig litt synd , for totalinntrykket er at Snilerevyen 2017 er utsolgt for en grunn . 
Man rekker ikke kjede seg de to timene revyen varer , og man rekker heller ikke bli lei av skuespillerne . 
Ida Oldeide 
Hay er helt prima i alle sine roller , enten hun er gangster , gammel dame , prisvinnende skuespiller eller – best av alt – Sylvi Listhaug . 
Tekstforfatterne i Snilerevyen synes å ha polert hvert et ord i både sketsjer og sangnumre , og det får en til å glemme noen av skuespillernes manglende vokalprestasjoner . 
Her er det ingen nødrim eller meningsløse setninger , men meningsbærende , samfunnsorienterte utsagn på rekke og rad . 
Og ikke nok med det – revyens to sangere , som står oppe på amfiet sammen med bandet , synger flere ganger sammendrag av siste sketsj til tonene av kjente låter . 
Genialt , og veldig bærende , sammen med et gjennomarbeidet grafisk arbeid som bakteppe . 
Tunga rett i munnen 
Høydepunktet i « Foran fremtiden » er sketsjen « Båt for båt » - hvor politikere og flyktninger kjemper mot hverandre i en Beat for beat-inspirert sangkonkurranse . 
Her går ordspill , fakter , politikk og dialekt hånd i hånd ( som når Ida Oldeide Hay i Sylvi Listhaugs skikkelse synger Kardemommeby – på sunnmørsdialekt – og når hun avslutter med en ordparade som får publikum til å gispe etter pusten bare av å høre på ) . 
Humoren er allmenn , vriene og kombinasjonene mellom teaterstykke og revy er finurlige , og temaene som tas opp er originalt presentert på en måte som skiller seg fra mange andre revyer . 
Dette holder til en sterk femmer . 
Det som imildertid hindrer Snilerevyen 2017 fra å nå helt til topps er de langdryge sketsjene , fraværende dansenumre og vokalprestasjoner som ikke er mer enn på det jevne . 
« Foran fremtiden » kulminerer med en absurd dødsdans hvor en hysterisk morsom Philip Helgar som « Linda – Sinsens sjette sans » har spasmer i kista mens de andre sirkulerer rundt . 
Til og med Herman . 
« Ensemblet fortjener 4 ’ eren på terningen , men innholdet er egentlig en 3 ’ er » Klisjefylt pekefingerteater med uklar moral , skriver vår anmelder om « Påfuglen » . 
Noe mer politisk korrekt enn Tyra Tønnessens Påfuglen skal man lete lenge etter . 
Tynt kamuflert som fabel , skildres romfolkets skjebne spesielt og livets urettferdighet generelt : 
Noen har og noen har ikke . 
I Fugleland ( en søppelfylling ) er den vakre og sjeldne påfuglen mislikt og utstøtt fordi den lyver , stjeler og tigger . 
Den synger klagende mot himmelen om skjev fordeling av godene . 
Politisjefen , en gribb , er selvfølgelig korrupt til margen . 
Påfuglmoren ( Heidi Gjermundsen Broch ) flyr til Hundeland ( les Norge – kaldt , hvitt og avvisende ) for å tigge så hun kan kjøpe mat og skaffe bolig til ungene sine . 
Med bolig , slipper de inn på skolen . 
I Hundeland er de voksne arbeidsomme , oppfører seg synkront og sparer til ferieturer . 
Labrador ( Jon Bleiklie Devik ) leder en komité som utreder en viktig rapport om korrupsjon i offentlig forvaltning , Valpen hans , og forestillingens store lyspunkt , Renate Reinsve , er en anarkistisk skoleskulker med et hjerte av gull . 
Ambivalens Ingen liker tiggere , og de fleste går rett forbi påfuglen . 
Labrador gir henne , mot sin egen vilje , masse penger , alt mens han synger om « ambivalens » . 
Senere følger en « demokratisang » med knyttneve . 
Pekefingeren rettes søvndyssende mot helsebyråkrati og overforbruk . 
Labrador og valp tar ansvar – her betyr det at de forlater jobb og skole – for å hjelpe påfuglen . 
Ungene hennes stjeler alt Labrador eier ( leilighet gjør tyv ) , og moren nekter å levere noe tilbake . 
Når han er eiendoms- og sannsynligvis arbeidsløs også , føler han seg fri . 
Da kan han synge og danse . 
Hallo ? 
Henger ikke på greip 
Hva er moralen her ? 
Det er helt i orden å lyve og stjele ? 
Lykken er å være fri – som i bostedsløs , sulten og kald ? 
Påfuglen , stakkar , har jo nesten frosset i hjel på gaten bak sitt tomme kaffekrus . 
Så følger vranglæren om at « alle er like , alle er unike » . 
Er ikke poenget at alle er ulike og derfor unike ? 
Løse fugler og dresserte hunder er ikke like på en flekk . 
( Og det måtte jo være hunden , som i enkelte kulturer er et så foraktet dyr . 
) Forskjellighet og respekt for forskjellene , hva enten det gjelder mennesker eller dyr , er vel hva vi bør lære om og dyrke i familieforestillinger . 
Velspilt Musikken er for eksempel forskjellig på Balkan og la , oss si , i Vestfold . 
Den forskjellen burde feires ! 
Her er det mest Balkan , det betyr lite av den sødmen vi ofte forbinder med smektende « sigøynermusikk » i ungarsk og wienersk tradisjon . 
Velspilt , selvfølgelig , av fire sterkt medvirkende multimusikere på scenen – tiur , ravn , kalkun og hakkespett . 
Trommen gir assosiasjoner til janitsjar . 
Påfugl og datter ( Kathrine Thorborg Johansen ) hulkesynger med stor innlevelse og inderlighet , og « Urettferdighetssangen » til Reinsve og Bleiklie Devik er et muntert presisjonsnummer . 
Scenografi og kostymer er fargerikt iøynefallende , og ensemblet følger lojalt innhold og regi . 
Ensemblet fortjener 4 ’ eren på terningen , men innholdet er egentlig en 3 ’ er . 
FAKTA : 
Familiemusikal av Tyra Tønnessen og Jovan Pavlovic Regi : 
Tyra Tønnessen Komponist og musikalsk innstudering : 
Jovan Pavlovic Scenografi og kostymedesign : 
Dagny Drage Kleiva Lysdesign : 
Øyvind Wangensteen Koreograf : 
Tor Ivar Hage Lyddesign : 
Vibeke Blydt-Hansen 
Kapellmester : 
Svenn Erik Kristoffersen 
Med : Heidi Gjermundsen Broch , Kathrine Thorborg Johansen , Amell Basic , Paul Åge Johannessen , Frode Winther , Niklas Gundersen , Jon Bleiklie Devik , Renate Reinsve . 
Mona Levin : 
Toppkarakter til show uten dødpunkter ! 
Bjarte Hjelmeland trives best i lånte fjær , men bak banker hans eget varme hjerte . 
Fra Bjarte Hjelmeland stuper inn gjennom John-Kristian Alsakers vegg av gummibånd til avslutningen , der han åler seg inn som Gabrielle , er det så vidt man får trukket pusten . 
Selv klarer han seg åpenbart uten å puste i det hele tatt . 
Med sin stålkondisjon , suverene tekstbehandling og universelle musikalitet er det ingen grenser for hvem Bjarte kan parodiere eller gjenskape av levende modeller bare med stemmen . 
Han er Ivar Medaas og Jan Eggum , George Michael og Elton John , Stein Winge og Ingrid Espelid Hovig . 
Med en vaskehatt blir han tysk bobilturist , med briller blir han trøndersk Steinerskolelærer , med sjal og veske , lånt fra publikum , kan han spille en hvilken som helst kvinne , i en hvilken som helst alder , på en hvilken som helst dialekt , og kaste seg fra den ene til den andre på et kvart sekund . 
Variasjon 
Overgangene er så umerkelige at han allerede er langt inne i neste figur eller situasjon før man oppdager det . 
Og akkurat når det truer med å bikke over i det hesblesende , slår Bjarte helt om og henter frem et par stillferdige skikkelser som er bare hjerte . 
Bergensoriginalen Otto , bøyd over en gammel sykkel , og den unge mannen i rullestol – han som synes synd på alle som synes synd på ham – er begge så varmt sett . 
Alle – de faktiske og de oppdiktede personene hans – er klart definerte , og ikke minst er de oppdiktede gjenkjennelige . 
Bjarte kan skape et helt menneske gjennom en gangart eller en hodevridning , og han glidelåser mellom seg selv og seg selv som skuespiller , åpner villig for egne tanker og erfaringer , men er aldri privat . 
Dynamikk 
De mange Vestlands-personlighetene som har preget norske etermedier og revyscener står sterkt i showet . 
Ekstremt bunadspoliti og enda en av de vidunderlige gamle damene som står på bar bakke og må bruke Breaking Bad-oppfinnsomhet for å overleve , er toppnumre . 
Tekstene til begge , samt den nord-koreanske barne-tv-tanten , er av Pernille Sørensen . 
Som Hjelmelands spill skrur de seg i besnærende dynamikk fra det stillferdig til det vanvittige , uten å miste troverdighet . 
Cårejånnis kostymer og masker er som alltid akkurat så mye over the top at de får sitt eget liv . 
Chat Noir kler dette showet svært godt . 
Samarbeid og kjemi 
Om enkelte innslag kunne vært en tanke kortere ( dansebandforkjærligheten ) , kunne det flunkende nye , « The Donald » , gjerne vært lenger . 
Tanken på at denne personen ( tekst Kjetil Kooyman ) , formet med stort overblikk og et hav av presist ulekre detaljer , kan være president i Amerika om en ukes tid , er æhh , overraskende . 
Hege Schøyens musikalske regi – en overbevisende debut – og veteranen Hilde Sol Erdals koreografi er medskapende , men tar aldri over . 
Bjartes multikunst er selvsagt basis , resten er nydelig samarbeid og kjemi . 
Det gjelder ikke minst mellom Bjarte og hans faste musikere , Tove Kragset og Bjarte Aasmul . 
Vår dyrebare frihet er en illusjon Forkledd som pubquiz er « Fridomens vegar » interaktivt , underholdende og foruroligende teater om testsamfunnets mange skyggesider . 
Teater : 
Fridomens vegar , Det Norske Teatret , Scene 
2 Med : 
Ane Dahl Torp , Marie Blokhus , Joachim Rafaelsen , Bjørn Sundquist Manus , audiovisuelt konsept , regi og musikk : 
Tore Vagn Lid Scenografi og video : 
Kyrre Bjørkås Animasjon : 
Kristian Pedersen Musiker : 
Thomas Valeur Tre moderatorer – to helt like kvinner og en mann , alle likt kledd – deler publikum inn i lag . 
Vi sitter på krakker i forskjellige høyder , omgitt av fire storskjermer . 
Bar er det også . 
Lagene velger seg navn , og quizen er kjapt i gang . 
Til å begynne med er spørsmålene greie , de handler om populærmusikk , og vi glemmer nesten at vi er i teatret . 
Gradvis strammes skruen , mens musikken får en litt ubekvemt rask puls . 
Den pirker ubehagelig i hjernen . 
Spørsmålene i seg selv er ikke ubehagelige , men sannhetene de skjuler graver seg gradvis inn i en fortid , som er samtid , som er fremtid . 
De går fra det universelle til det dypt personlige . 
Avstikkere 
I denne forestillingen er ingen lineær handling , men en snirklete sti som beveger seg fra det universelle , tilsynelatende ufarlige , gjennom en urskog av spørsmål til det dypt og eksistensielt personlige . 
Underveis tas det avstikkere inn i skuespillerteknikk – Dahl Torp og Blokhus demonstrerer elegant og narcissistisk hvor mange måter man kan si en setning på når man er drillet til det – eller vi får råd om hvordan te seg på jobbintervju . 
Man skal være seg selv , men for all del ikke si eller gjøre noe utenfor boksen . 
Medarbeidersamtaler skaper forvirring og usikkerhet . 
Da har de oss ! 
Vi vil ha jobben , ikke sant , men kjenner ikke premissene for samtalen . 
Rafaelsen viser uroen i situasjonen fortreffelig . 
To barn er på ende- og nytteløs leting etter forskerne bak Pisa-testene . 
De stritter mot all kontrollen , mot den skolen som dreper fantasi og oppfinnsomhet , lekeglede og lærevilje . 
Når de lager papirfly av testen , føles det et øyeblikk som en befrielse . 
Genteknologi 
På storskjermene ser vi en allvitende Bjørn Sundquist – han ligner vismannen i Karate Kid – som kommenterer med varm og sorgfull stemme , men også viser hvordan naturen kan gå sin gang . 
For hvilke valg har vi egentlig i all friheten , spør Vagn Lid gjennom et stigende alvor . 
Han stiller ustillelige spørsmål via en mygg som ikke er slått av . 
Han tar for seg moral og etikk i det små og det store , om hvordan det som er bra for noen er dårlig for noen andre , om sosial nød for eksempel er knyttet til intelligens ? 
Født sånn eller blitt sånn ? 
Var det kanskje bedre om en del mennesker ikke ble født i det hele tatt ? 
Dette har vi en del erfaring med . 
Eutanasi . 
Sterilisering . 
Gass . 
Ble verden bedre av redselsfulle vedtak i parlament rundt omkring i Europa og verden i den sammenheng ? 
Hva med arvelige sykdommer ? 
Skal de kartlegges og unngås gjennom DNA-testing ? 
Skal bærere av diagnoser aborteres like godt først som sist ? 
Moralske problemstillinger 
Spørsmålene Vagn Lid stiller , både i teksten og etter hvert i quizen , kryper inn under huden på publikum og skaper flere spørsmål – lenge etter at vi forlater teatret . 
Mens quizen bryter inn som moro-versjonen av en deus ex machina , er det hva Vagn Lid lar svarene avdekke vi tar med oss videre . 
Han setter moralske spørsmål under debatt i en underholdende form for vår tid . 
Ibsen gjorde det i sin tid . 
Han revolusjonerte som kjent teatret og sjokkerte borgerskapet . 
Vi lar oss ikke så lett sjokkere i dag , men en viss grad av hjernerystelse utsetter Vagn Lid oss for . 
Det skal han ha takk for , og teatret skal ha takk for å slippe så uvanlig teater til . 
For det er jo teater . 
Ikke sant ? 
Svaralternativene er A , B , C eller D. 
Teateranmeldelse : 
Et rasende , feministisk manifest 
Er verden der ute alvorlig syk ? 
Ja , sier den feministiske forestillingen 
Og nå : 
Verden . 
Teaterforestilling : 
Og nå : 
Verden av Sibylle Berg Sted : 
Trikkestallen , Oslo Nye Teater Med : 
Ine Marie Wilmann Regi og scenografi : 
Angelina Stojcevska Kostyme : 
Ane Aasheim 
En kvinne har låst seg inne i sin leilighet , og tvinger salen til å være sitt YouTube-publikum . 
Det er premisset til monologen 
Og nå : 
Verden . 
Gjennom halvannen time tar hun oss gjennom alt som er galt der ute . 
Der menn henger « penisene sin på droner » , kvinner danser sykelig mye zumba og kaffebønner er blitt den nye religionen . 
Kjenner du deg igjen ? 
Mest sannsynlig ikke . 
Tenk aksen Berlin-Kunsthøgskolen-Grünerløkka , og du finner den tyske avant-garde-dramatikeren Sibylle Bergs kjernepublikum . 
Kanskje faller også de av den noe voldsomme bildebruken til Berg , som virker futuristisk og datert på samme tid . 
Men hva gjør det ? 
Denne monologen er nemlig noe langt mer enn en samtidsdiagnose . 
Det er et rasende , feministisk manifest . 
Finner seg sjæl – eller ? 
Ine Marie Wilmann kommer kravlende inn i scenerommet , gjennom det ruglete vegg-til-vegg-teppet . 
Hun har nettingstrømper og platåsko , på vei til sitt slitne hjemmestudio . 
Sammen med regissør Angelina Stojcevska skaper Wilmann et rom som dirrer av spenning , selv om det egentlig ikke skjer så mye . 
Her er teppene og den enslige skinnsofaen de eneste rekvisittene . 
Det er et svært godt grep , ikke minst fordi skuespiller og regissør får mye ut av rommet . 
Wilmann åler seg under rugleteppet , som en snegle som frir seg fra sitt hus . 
Hun traver på en sky av teaterrøyk som illuderer en finne-seg-sjæl-tur . 
Til slutt pakker Wilmann seg inn i teppestabelen , og ser nakent ut på sitt publikum . 
Aldri har det vært så mye ensomhet fanget i ett vegg-til-vegg-teppe . 
Litt performance , litt blogg 
Jeg vil si det rett ut : 
Ine Marie Willman er en fantastisk skuespiller . 
Hun bærer en vanskelig forestilling fjærlett på sine skuldre . 
Veksler mellom slampoesi , brevopplesninger og realistiske fortellinger . 
Noen ganger fremført med distanse , andre ganger så inderlig at man føler seg som en kikker . 
Og nå : 
Verden er en slags en fremføring av en blogg , halvt psykologisk-realistisk , halvt som en slags ordrik performance . 
Denne dobbeltheten er både forestillingens styrke og svakhet . 
Kvinner i patriarkatet anno 2016 
For det er vanskelig å forstå hva som er rammen for forestillingen . 
Er det en konkret historie om en jente som har gjemt seg i en kjeller , med sine fortellinger om nesten-forhold , brutte vennskap og vanskelig relasjon til mor ? 
Eller skaper hun sin egen forestilling – en verden-i-verden , der alle historiene er eksempler på hva som er galt i patriarkatet ? 
Der kvinner alltid er avhengige av mannens blikk for å føle seg sett . 
Der den nysingle moren ikke finner rom til å blomstre . 
Der selv den frigjorte venninnen Lina er i forelskelsens vold , uten kraft til å stritte i mot ? 
Jeg tolker det som at det er mennenes verden denne kvinnen har hoppet av , det er ikke de personlige relasjonene . 
Monologen har få svar 
Hvis man ser monologen som en konkret historie , er man nødt til å bli skuffet . 
Vi får gir ingen svar på hvorfor hun er i kjelleren , hun går ikke gjennom en utvikling og historiene vi får høre er bare bruddstykker . 
Og nå : 
Verden er mer som et manifest , der ett menneske står opp mot forbrukersamfunnet , patriarkatet og livets forgjengelighet . 
Samtidig . 
Forestillingen ender uansett i en ensom krok av leiligheten . 
« I denne byen , som nå er mørk , står dere i vinduene og venter på at livet skal begynne ? 
Venter dere på at det endelig skal brake løs , det store eventyret ? » . 
Så klart og godt kan det sies . 
Uten undertekst . 
Men med en knallsterk Ine Marie Wilmann . 
« Kollaps i kulissene » er en oppvisning i teatermusikalitet og energi Det begynner dårlig , og så blir alt verre gjennom to akter . 
Når alt som kan går galt , kan det knapt gjøres bedre enn her . 
« Jeg tar den , » sier gartneren – og så ringer telefonen . 
Amatørskuespillerne i Skorpen 
Dramatiske Selskap oppfyller alle selvpålagte krav til the show must go on i The Play that goes Wrong , denne engelske farsens originaltittel . 
Der profesjonelle skuespillere ville gått hjem , gir disse aldri opp . 
Brann , en ustadig heis , dører som nekter å la seg lukke eller åpne unntatt når de ikke skal – ingenting setter disse entusiastiske amatørene ut av spill . 
Heller ikke manglende stikkord eller rekvisitter , lydkulisser som kommer inn for tidlig , ikke i det hele tatt eller er feil . 
Som et tema fra Jul i Blåfjell i stedet for de dramatiske innledningsakkordene i Beethovens 5 . 
Med dødsforakt kjemper de seg gjennom en dårlig krimgåte mens alt ramler sammen rundt dem – etter hvert med den slags resignasjon de fleste vil føle ved verdens undergang . 
Kim Haugens regi er en oppvisning i teatermusikalitet og energi . 
Presisjonskomikk Kim Haugens regi er en oppvisning i teatermusikalitet og energi . 
Dette er presisjonskomikk på høyt nivå , balansekunst egentlig . 
Eller ekstremsport . 
Det skal gode skuespillere til å spille så dårlig , og her briljerer de etter tur , med en gnistrende god Bartek Kaminski i spissen som politiinspektør med bart og støvfrakk , og Jan Martin Johnsen som både stilig familieforræder og mosegrodd gartner . 
Når teppet går opp – for tidlig , selvfølgelig – er teknikerne fremdeles på scenen , anført av scenemester Hege Schøyen . 
Hennes innsats som peishylle med lysestaker overgås bare av hennes inntreden i rollen som Florence , når den egentlige Florence ( en akrobatisk Camilla Frey som ustanselig kastes inn og ut av et vindu og har replikkføring som i 1950-årenes radioteater ) er blitt slått ut av den før nevnte døren . 
Din tølper ! 
Knut Nærums oversettelse tilhører , som stykket , 1920-årene og byr på atskillig verbal komikk . 
Epokeriktige ord og uttrykk kommer til sin rett , som « din tølper ! 
» Handlingen , et mord på Haversham-godset , blir gradvis helt uvesentlig . 
I den tekst-rike andreakten ( som ikke er helt på høyde med den første , men tar høyde for hva som kan skje med en andre etasje ) er det ikke lenger noen som hører etter hva som sies – alt ligger i situasjonene . 
Tore Sæthers scenografi er mildt sagt medspillende , og sceneteknikerne får velfortjent applaus . 
Til og med programmet er morsomt ! 
Mona Levin : 
Tvangstanker mellom Drammen , Grønland og Tøyen Eksistensiell angst for at livet bare er en lammende repetisjon av tause tanker og tomt prat . 
Fredrik Høyer er forfatter , slampoet og performanceartist . 
Han har katastrofefantasi og en hang til konspirasjonsteorier . 
De samme tankene sirkler rundt i ham og kommer ut i en angstfylt og desperat strøm om klimaforandring og antibiotikaresistens , Tottenhams tap på hjemmebane , og kjærligheten som et tapsprosjekt . 
Høyer slites i kampen mellom alminnelig høflighet og åpen irritasjon , sier aldri det han egentlig tenker . 
Han oppfører seg anstendig , men er full av oppdemmet aggresjon mot omverdenen . 
For hvordan skal man egentlig takle den samme ubehagelige kunden uten å miste jobben , gjentagende møter med krevende romfolk , være antimaterialist uten fordommer mot vestkanten ? 
Hvordan leve når alt bare er gjentagelser ? 
Evig bekymring 
Eksistensiell angst , formet i en kombinasjon av dikt , litt rap , hiphop-undertoner , imploderende raseri , eksplosive utbrudd , selvironi og undergangstematikk , er en slags beskrivelse av Grønlandsûtraen . 
Den ble utgitt som bok og LP-plate i fjor under litteraturkonseptet Ferdigsnakka , er nullet av Kulturrådet , men har fått et eget og personlig liv som teater i Mattis Herman Nyquists hender . 
Dette er hans regidebut , og den er i alle ledd overbevisende . 
Grunnlaget er selvfølgelig tonen i Høyers verk , men Nyquist har tilført teaterdimensjonen – dynamikk , variasjon , veksling mellom energi og flatt batteri , humor og dødelig alvor , virkningen av pauser . 
Enkelte sekvenser ligger på bånd . 
Vi hører Høyers tanker der han står som stakkarslig type i allværsjakke og brune sko , et alminnelig fortvilet menneske , sosialt usikker , en som avskyr tomprat , men snakker om været for å skape kontakt . 
Medskapende musikk Gaute Tønders gjennomgående og diskrete elektroniske musikk er i symbiose med teksten : nervøs , repetitiv , pulserende , vi hører blodtrykket stige i utbruddene . 
De minimalistiske figurene i åpningen gjentas til slutt . 
Sirkelen er sluttet – enda en gang . 
Wangensteens lys har samme funksjon , og det er i sammensmeltningen av alle disse elementene at teksten blir teater . 
Mange av tekstsekvensene er fulle av selvironisk innsikt og åpen humor , og morsomst er beskrivelsen av meditasjonskurset i India – enda en skuffelse som attpå til gir ham vondt i ryggen . 
Det bråker i hodet og skrur seg til i denne taperens grå tilværelse , og nesten umerkelig forstummer latteren . 
Alvoret siger inn . 
Kampen står mellom dødsdrift og selvoppholdelsesdrift . 
Sûtra – sanskrit for strøm eller tråd – kan referere til buddhistiske tekster som kan være et « hjelpemiddel mot raseriets og aggresjonens gift » . 
Teater : 
På party med Stasi ! 
Øystein Johansen inviterer publikum på et intenst Stasi-avhør kamuflert som minglefest . 
Det er både forførende og ubehagelig , men dessverre aldri viktig . 
Klokken har akkurat rundet 19 da vakten ringer med bjellen , og fører oss inn på scenen . 
Der blir publikum vartet opp med rosèchampagne og bedt om å mingle med de andre gjestene . 
Vi er altså , helt uforberedt , blitt deltakere på en fest . 
De fire nederlandske skuespillerne kaster seg inn i smalltalken . 
« Hvor bor du ? 
Hva jobber dere med ? » . 
Det er først når vi er på vei ut i desembermørket , at vi skjønner at smalltalken kanskje var en avhørsteknikk . 
Eller var det bare tilfeldig ? 
Den skyldige kan fort bli deg Øystein Johansens forestilling « Someone or other » holder publikum på denne knivseggen gjennom hele forestillingen . 
Er noen uskyldig ? 
Hva er tilfeldig ? 
Hvilken vei har du ut ? 
Da publikum omsider får sette seg , går minglingen mellom skuespillerne over til avhør . 
Tre av dem vet mer om den fjerde enn først antatt , og han blir kastet inn i et mistenksomhetsspill . 
Tittelen « Someone or other » spiller på at den « skyldige andre » i neste omgang kan være deg . 
I Øystein Johansens regi har forestillingen også et eksistensielt nivå . 
Er det helvete de fire festdeltakerne er i ? 
Et slags Sartres « For lukkede dører » , der de alle er skyldige i grusomme forbrytelser , og dømmes til evig samkvem i helvete ? 
Hvis dette er hensikten til Johansen , er det et stykke unna Malmfrid Hallums tekst om Stasiarkivene . 
Stasi møter Chelsea Manning Malmfrid Hallums originalmanus er i det hele tatt svært annerledes enn forestillingen vi blir presentert for . 
I manuskriptet har hun bakt sammen Stasi-avhør , Treholtdokumenter , Prosessen av Kafka og ikke minst domspapirene fra rettssaken til Chelsea Manning . 
Teksten handler særlig om sistnevntes biografi . 
Om en mann som gikk fra å være en glemt taper , til å publisere hemmelige dokumenter til en hel verden . 
Samtidig er det en slags omskrivning av Prosessen , der det er moderne avhørsteknikker som driver handlingen fremover . 
Øystein Johansen har imidlertid kuttet alt dette , og utforsker isteden èn festscene som gjentas tre ganger . 
Sexy og ubehagelig Øystein Johansen trives i det ubehagelige . 
Hans to første forestillinger på Black Box handlet begge om massemorderen Jeffrey Dahmer . 
Her utforsket han det forførende i det skremmende , og ble belønnet med Osloprisen fra Natt & Dag . 
Jeg vil si at « Someone or other » spiller på de samme strengene . 
Festen , som etterhvert blir et avhør , er både skremmende og sexy . 
Johansen vil at vi i publikum skal føle oss delaktige i forestillingen , og jo – det lykkes han med . 
Som formeksperiment er « Someone or other » svært vellykket . 
Vi er ubehagelig tilstede i andres avhør , og replikkutvekslingen er rene skuespillerøvelsen i vridning av undertekst . 
Snytt for den egentlige festen 
Men i følge programmet har Johansen større ambisjoner enn som så . 
Han vil også si noe om den økende « politiske og finansielle overvåkingen » . 
Skjønt , hvis hensikten var politisk samtidsteater , så er Hallums originaltekst mer på ballen . 
Da stykket slutter , brått og uventet , har vi fått en naken skyldig på en kontorstol , og et overtydelig overvåkingsbilde på bakteppet . 
Minglingen med publikum fikk aldri noen forklaring . 
Parallellen til vår tids prosesser er høyst uklar . 
Dramatikerens dypdykk i Stasiarkivene forblir forgjeves . 
Det skremmende Stasi-vorspielet munnet aldri ut i den egentlige festen . 
Anmeldelse : 
Med Trump på teater Donald Trump lurer i bakgrunnen på Alan Lucien Øyens andre forsøk på å fange den amerikanske folkesjelen . 
De kunne naturligvis ikke vite at det var det som skulle skje , koreograf-regissør Alan Lucien Øyen og hans kompani Winter Guests . 
Men da Donald Trump vant det amerikanske presidentvalget , var det det ultimate dramatiske høydepunktet i en valgkamp som lignet mer på regissert reality-TV enn på ekte politikk . 
Det gjør dette til et passende tidspunkt å lage kunst om Amerika på . 
Men det gjør det også bortimot umulig å gjøre det mer fengslende enn virkeligheten har vært de siste månedene . 
America Episode 2 : 
Psychopatriot er Øyens oppfølger til den kritikerroste Episode 1 : Visions of love fra 2009 . 
Også denne gangen tok han med seg hele kompaniet til USA , og gjennom et månedslangt opphold ved Robert Wilsons eksperimentelle teatersenter i the Hamptons utenfor New York samlet de historier fra mennesker de møtte . 
Resultatet er et tre timer langt , meget tekst-tungt teaterstykke som handler om identitet , personlig narrativ , sannhet og usannhet i det såkalte « post-sannhetssamfunnet » . 
Gikk i pausen 
Øyen er kjent for både lange stykker , sammenblanding av virkelighet og fiksjon , og til dels ekstrem bruk av tekst . 
Ved å bruke samtaler med ekte mennesker som base for mye av teksten , såkalt verbatim-teater , blir stykket både ordrikt og realistisk . 
I Psychopatriot legger han dessuten til en fortellerstemme på toppen av det hele , hvor skuespillerne veksler mellom å lese lange , utbroderte strekk som beskriver hva som skjer på scenen . 
Det er et kreativt grep , som understreker det konseptuelle , nemlig historiefortellingen . 
Men det gjør også Psychopatriot svært krevende å følge . 
Fortellerstemme og scenebilde henger ikke alltid sammen , og det er vanskelig å vite hvilken del av historien man skal følge med på . 
Små fortellinger , anekdoter , tanker og mindre handlingsforløp – for ikke å snakke om mengden ord – er dessuten så mange at det er slitsomt som publikummer å lete etter hvor meningen ligger . 
På den ene siden kan det være en villet effekt : 
Amerika er en kakofoni av stemmer og historier . 
Å tro at man kan finne den ene sanne er ikke mulig . 
På den annen side føler man seg ganske oversett som publikummer . 
Det er så mange navn , så mange fortellinger og løse ideer som lanseres at store deler av første akt blir rett ut kjedelig . 
Jeg hadde sympati for den betydelige andelen publikum som forsvant i pausen . 
Fiksjon eller virkelighet ? 
Annen akt har heldigvis et helt annet tempo . 
Karakterer vi så vidt har klart å skille fra hverandre i første akt blir tydeligere , og noen får til og med en historie som engasjerer her og der . 
En veldig fin videosekvens bryter opp den enkle scenografien , og her kommer mer av konseptet til syne : en av skuespillerne snakker til kamera , han reflekterer over sin egen rolle i stykket , tilsynelatende som seg selv . 
« Er dette en del av manus ? 
Hvem vet ! » sier han til kameraet . 
En forklarende sluttscene der skuespillerne diskuterer hvilken del av historien som er fiksjon , hvilken som er virkelighet og i hvor stor grad man dramatiserer sitt eget liv , gir en slags aha-opplevelse – det er et fint grep . 
Men det føles samtidig litt platt . 
Trengs det egentlig så mye tekst , så mye konsept , så lang forestilling for å vise dette , som vi allerede har følt gjennom et år med absurd amerikansk valgkamp ? 
Hva hvis Hillary hadde vunnet ? 
Jeg tror noe av problemet er den nærmest perfekte dramatikken som har utspilt seg i den amerikanske virkeligheten det siste året . 
Hadde Hillary Clinton vunnet valget , hadde kanskje denne teknisk kreative og godhjertede meditasjonen over Amerika virket mer naturlig . 
Men Trump har avdekket nye sider av USA , og jeg kan ikke unngå å føle at Psychopatriot blir stående litt stiv på utsiden . 
Vanligvis er det få som kan blande fiksjon og virkelighet , sannhet og løgn , personlighet og karakter som Alan Lucien Øyen . 
Men denne gangen tror jeg kanskje han ble slått av amerikanerne selv . 
Forestillingen spilles til og med 20. november . 
Mona Levin : 
« Sven Nordin har autoritet , personlighet , humor og suveren timing » En mann ved navn 
Ove er morsomt , alvorlig og litt tårevått . 
Den amerikanske satireforfatteren Dorothy Parker skrev åtte berømte linjer om hvor problematisk og ubehagelig det er å ta livet av seg . 
Så vanskelig er gass , henging , kaste seg foran tog , piller , pistol , at man like godt kan leve . 
Diktet « You might as well live » kunne godt være basis for En mann ved navn Ove . 
Han prøver intenst å dø , men hver gang han er på nippet til å lykkes , trenger hverdagens små og store hendelser seg på – gravide kvinner , barn , katter , sykler , kommunens helsetjeneste , og ikke minst biler . 
Han får , eller tar uvillig på seg , ansvaret for andre , hjelper der det trengs , vennskap og fellesskap oppstår , og han kan like godt leve . 
Han er ikke så overflødig som tidens harde arbeidsliv vil gjøre ham til . 
Fortellende tilbakeblikk 
Ove er en selvbestaltet oppsynsmann i borettslaget , krakilsk og rasende for det aller meste , men etter hvert som hans liv utfolder seg i fortellende tilbakeblikk , kombinert med den presserende samtiden , viser han seg å ha et stort og knust hjerte . 
Under det rasende og kantete ytre ligger en innkapslet regnbuesjel , en som blomstret gjennom ekteskapet , men som ble grå da konen døde . 
Regler , forordninger og rutiner er de skjøre håndtakene han nå klamrer seg til i hverdagen . 
Bok , film , teater « En mann ved navn Ove » er suksessromanen som ble film som ble en teatermonolog . 
Det er en svær tekst på over halvannen time der Sven Nordin , i tillegg til å skape et helt menneske av Ove fra ungdommen av , også gir liv og bakgrunn til rekken av naboer og andre rundt ham . 
Alt er i balanse : 
Han gjør det med stemme , dialekter , sosiolekter , små , men heldekkende bevegelser , ganglag og gester . 
Aldri overdrevet , aldri en overstyring , aldri for galleriet . 
Nordin har autoritet , personlighet , humor , suveren timing . 
Han skreller bitvis av sin Ove , stadig nye og uventede sider dukker opp . 
Mens han går til grunne i sin egen innadvendte sorg , klarer han ikke la være å bry seg om andre , uansett hvor oppgitt han er over det . 
Regissøren Bjarni Thorsson har samarbeidet med Nordin i både Hulemannen og Pappa . 
Kjemien dem imellom er like sterk som før , og de deler åpenbart viljen til å underdrive , men være tydelige . 
Slik er også det svært diskrete , såre musikkfølget av Frank Hall . 
Totalresultatet er morsomt , alvorlig og litt tårevått . 
Mona Levin : 
« Varmt og mangefasettert , virtuost og gripende - og litt langt » For Georg Reiss er varemerket allsidighet , livsmottoet er fri . 
Georg Reiss gjør entré gjennom salen , en alminnelig mann i boblejakke og skyggelue , med trillekoffert og skulderveske . 
Han går opp på scenen , skrur av mobilen og åpner bag ’ en . 
Den er full av klarinett i mange deler . 
Med splitten i munnen – det nøye tilpassede flate røret som skaper så mange problemer og så stor lykke for treblåsere – setter han sammen instrumentet , spiller noen toner , og er plutselig i gang med historien om sitt liv , klarinettens liv , og sitt 45 år gamle samliv med den . 
Kabareten er hans 60-års markering . 
Solocabaret med over- og undertoner 
Tekstene er hans egne , og de tar ham med bakover i tid , til en familie av sogneprester og sorenskrivere på den ene siden , og militærmusikere på den andre , via et par generasjoner skuespillere og frem til ham selv og hva som gjorde ham til musiker : inspirasjonen fra jazzklarinettisten Barney Bigard . 
Og så spiller han hele Valdresmarsjen , bare klarinettstemmen . 
Først som 15-åring , surt og fælt , og så en demonstrasjon av hvordan titusenvis av arbeidstimer , øving og prøving , forskning i musikken og utforskning av talentet , kan ende i mesterskap . 
Lærerikt og underholdende ! 
Frihet 
Her er det fristende å minne om to ting : hvor viktig korpsbevegelsen ( derunder militærkorpsene ) har vært og er for norsk musikkliv , og dernest hva som har skjedd med det gamle Bøndenes Hus , nå Nynorskens Hus . 
Det er gjenoppstått som en intim musikkarena , en akustisk perle etter dyktig ombygging . 
Akustikken prøver Reiss som vanlig ut med tungesmell , og er åpenbart fornøyd . 
Han har spilt over alt og er vant til atskillig dårligere forhold . 
Reiss er en av få klarinettister som har valg frilanslivet . 
Han spiller alt – jazz og klassisk , folkemusikk , bryllups- og begravelsesmusikk , han parodierer i et festlig glimt Martin Fröst , og viser hvorfor musikere har drag på damene . 
Han underviser på Musikkhøgskolen , og er selv en formidler av rang , på evig leting etter den tonen som skal åpne publikums sjel . 
Folkemusikk 
Allsidighet er hans varemerke , frihet hans livsmotto , reisen hans lykke . 
Folkemusikk er hans spesialitet : han eksellerer i klezmer , balkanmusikk , jazz , alle slags blåtoner og hva de forteller om sorg , tanker , lengsler og glede . 
Når han i tilnærmet lotusstilling spiller indisk , ser vi formelig slangen bukte seg opp av en kurv . 
Når han illuderer tussefløyte , hører vi bjørka springe ut om våren . 
Forestillingen er bygget godt opp med variert innhold og fine overganger , men den er i lengste laget . 
Mens det musikalske er varmt og mangefasettert , ofte virtuost og gripende , er det verbale noe enstonig og kontrastløst . 
Litt barnetv-onkel , eller villet naivt , uten de viltre rytmene som preger spillet . 
Det blir – all sjarm og lune til tross – litt kjedelig i lengden . 
Med hans utstrakte originalrepertoar innen klezmer ( europeisk jødisk tradisjonsmusikk ) er det også underlig at han velger et langt medley fra Spillemann på taket . 
Strømgren-anmeldelse : 
Friskt , nytt og morsomt ! 
Jo Strømgren går tilbake til røttene i sin nye danseteaterforestilling « Viruset » . 
Premieren på Jo Strømgrens siste forestilling , « Viruset » fant sted i Praha for fjorten dager siden . 
Den har nå landet i Norge og hadde første møte med et norsk publikum på Den Norske Opera & Ballett tirsdag kveld . 
Stor eksportartikkel Jo Strømgren Kompani må være en av de største eksportvarene vi har innen det norske kulturfeltet . 
Det er bare ikke så mange som vet om det . 
Kompaniet ble stiftet i 1998 , og sjefen selv har produsert langt over hundre forestillinger . 
De har turnert i over seksti land og har hele tiden flere forestillinger ute på veien samtidig , nærmest jorden rundt . 
Akkurat nå er de ute med fire forskjellige verk . 
Mange sjangre Koreografen 
Strømgren har stadig vekk forbauset sine tilhengere med hvor mange sjangre han er i stand til å håndtere . 
Han har vært innom det meste fra figurteater , taleteater , opera , film , nyskrevet drama og koreografiske verk som er nærmere den klassiske balletten enn hva hans danseteaterforestillinger er . 
« Viruset » er danseteater i den formen som kompaniet ble kjent for , nemlig med kaudervelsk tale . 
Det har passert nesten ti år siden han skapte noe i denne stilen , slik at en trygt kan si han er tilbake til sine røtter . 
Det var med disse kammerforestillingene han ble kjent i Norge og utenlands . 
I forestillingen « Viruset » er det kaudervelske språket bygget over portugisisk og islandsk . 
Kompaniet selv formidler at for dem som har vokst opp med Chewbacca fra Star Wars-universet vil det være lettfattelig i det minste assosiativt . 
Det er faktisk sant , det er til å forstå . 
I en bunker Det hele starter med et enormt smell , og to menn med langt hår , kanskje tvillinger , sitter på krakker og fører hodet rundt i raskt tempo i store sirkler . 
De har overkropper med store muskler , og det kan virke som de er glade i å bruke dem . 
På scenen befinner det seg en maskin som blinker og gir fra seg røyk og lyder som ingen kan kontrollere . 
Den sprer mengder av farlig virus , og de mangler en diskett for å få kontroll over maskinen . 
Den kan de få ved å hente inn en androide . 
Det viser seg at også de kan ha menneskelige egenskaper . 
Intens tilstedeværelse 
Det er Vânia Doutel Vaz som entrer ned som androiden . 
Hun er en nydelig danser som beveger seg mykt med styrke i dansescenene , og hun har en sterk scenepersonlighet med intens tilstedeværelse . 
Hun tar seg av den portugisiske delen av språket . 
Ivar Örn Sverrison spiller en litt forvirret og fortvilet sjef i bunkersen , han gjør hva han kan for å få maskinen til å slutte og spy ut det livsfarlige viruset . 
Sammen med muskelguttene , Mikkel Are Olsenlund og Dag Rune Sjølie , gjør de noen flotte samdansesekvenser . 
Tre i en De beveger seg som en kropp , men smyger seg rundt , over og under hverandre , men forblir en helhet . 
De tre får Vaz visuelt til å flyte i rommet . 
Hun er i en slags form for koma hvor de flytter henne mellom seg uten at hun berører gulvet , en helt nydelig sekvens . 
Kampen mot maskinen intensiveres , og det er liten grunn til å avsløre hvordan det ender . 
Selv om oppbygningen og rammene til « Viruset » er i velkjent Strømgren-stil , klarer han å overraske , og det føles friskt og nytt , og med mye humor . 
Teateranmeldelse : 
Et utstillingsvindu for skuespillerkunst 
Inkognito er både en spennende intellektuell øvelse og et utstillingsvindu for skuespillerkunst . 
Av Nick Payne Det Norske Teatret , Scene 3 Med Ola G. Furuseth , Ellen Birgitte Winther , Morten Svartveit , Kaia Varjord Regi : 
Peer Perez Øian Oversettelse : 
Gunstein Bakke Spenner fra universets uendelighet til de enkelte gåtefulle sinn , der alt har kortsluttet . 
Hva kan hjernen fortelle om menneskenes personlighet ? 
Kunne Einsteins hjerne oppvise « bedre » nevroner og synapser enn andres ? 
Eller er en hjerne bare en hjerne ? 
Det er spørsmålet som ligger bak mange andre spørsmål i Inkognito , briten Nick Paynes fascinerende , oppslukende , og noe overlessete skuespill . 
Det får en særdeles inspirert fremførelse i Peer Perez Øians rene og staffasjeløse regi , og Gunstein Bakkes drivende oversettelse . 
Tid og rom oppheves 
Dette er også teater som får tilskueren til å føle seg intelligent , på samme måte som Michael Frayns Copenhagen gjorde , der flere tenkte scenarier om møtet i 1941 mellom Niels Bohr og Werner von Heisenberg utspilte seg . 
I begge stykkene oppheves tid og rom , handlingen er dels fiktiv , dels faktisk . 
I Inkognito følger vi tre hovedhistorier ; to av dem foregår fra 1950-tallet og frem til i dag , henholdsvis i USA og Storbritannia , den tredje i Storbritannia i dag . 
Bakgrunnen er den faktiske og bisarre historien om hva som skjedde med Albert Einsteins hjerne da han døde i 1955 . 
Den ble stjålet av patologen Thomas Harvey som obduserte ham , og Harvey oppbevarte hjernen i formalin i 40 år . 
Besittelsen av Einsteins hjerne ble hans livsinnhold og hans livsløgn . 
Mange bi-historier 
De fire skuespillerne beveger seg koreografisk presist og strømlinjet mellom sine mange roller og epoker – som nerveleger , pasienter , kvinner i et problematisk lesbisk forhold , en advokat , en journalist , en testamentforvalter , Einsteins etterkommere . 
Nå og da blir det for mange personer og bi-historier å forholde seg til . 
Det gjelder særlig de kvinnelige . 
De har mindre å spille på og virker mindre differensierte fra Paynes hånd , men Winthers nevrokirurg og Varjords unge hustru er i utvikling hele veien , som i en krimgåte . 
Og det snekrer seg til en forbindelse mellom to av rollene etter utallige konstellasjoner underveis . 
Total minnesvikt Ola G. Furuseth sjonglerer dyktig mellom leger og pasienter , og ikke minst som Richard , mannen som dreper konen på deres 30-års bryllupsdag . 
Som hjernetyven Harvey avdekker han et stort spekter av tanker og følelser , og spiller gammel med fine midler . 
Dypt gripende er Morten Svartveits Henry , epilepsipasienten som alt går i stå for når konen dør . 
Med et mylder av fine , små detaljer , gjennomgår han femti års aldring fra det øyeblikket hjernen hans kobler ut og nekter å koble på igjen . 
Han lyver ikke , men når hjerte og sjel blir knust , sletter hjernen hans alt inntil det siste øyeblikket før ulykkeshendelsen . 
Resten av livet lever han innelåst i dette siste minnet , og spiller ut samme scene i det uendelige , alt mens nevrolog etter nevrolog uten hell forsker på ham . 
Om man skal legge noe annet enn dramatisk virkemiddel i at han tilslutt får hull på minnenes melodi , er usikkert . 
En nøkkelreplikk er Einsteins egen : 
« Fantasi er viktigere enn kunnskap . 
» Og han var ikke noe hjertevarmt menneske , lærer vi . 
Stilig Abba-show på ny scene 
Ja , vi gjør vel det fremdeles , elsker Abba altså . 
Dette er en nostalgitripp i fresh tapning . 
Abba-låtene er slitesterke over enhver fatteevne . 
Driven og de fengende melodiene og rytmene går hjem hver gang . 
Det tar litt tid før dette showet finner formen . 
Innledningen er ganske treig , med mellomstikk som er påskudd mer enn organisk fortelling , men når omgangene først tar seg opp , omtrent som ved radiooverføring av skøyteløp i gamle dager ( « …og rundetiden er 40 , 38 , 37 – og utrolige 36 ! » ) da går det bare én vei , fremover og oppover . 
Om et par dager er det kanskje 26 , hvis det er rundetidene nå . 
Enkelte av mellomstikkene er overdrevent seriøse , med artistenes egne mer eller mindre relevante minner og politiske holdninger innbakt . 
Men bandet har energi og trøkk hele tiden , og den sanglige presisjonen - i Hans Einar Apellands nytenkte arrangementer - er upåklagelig . 
Farmor holder koken 
På oppløpssiden kommer de to beste innslagene , Espen Grjotheims « Pity the Child » fra Chess og Jannike Kruses hjerteskjærende arie « Winner takes it all » . 
Før det har vi hørt Inger Lise Rypdals lavmælte « I have a Dream » , og « Fernando » som meksikansk revolusjonsduett mellom Rypdal og Rita Eriksen . 
Kvinnene er henholdsvis mor til småbarn og tenåringsbarn , eller som Inger Lise Rypdal farmor til tre . 
Og farmor holder koken ! 
Hun er fremdeles publikumsfavoritten . 
Alle er kledd i Cårejånnis lekre kostymer ( som i sannhetens navn ikke er like kledelige på alle ) , og de beveger seg godt ( men ikke helt like uanstrengt ) i Osuldsens vandrende koreografi . 
32 sanger er valgt ut Til sammen har regissør Osuldsen valgt ut 32 sanger blant de største hit-ene . 
Noen er satt sammen til en slags spillescene , som en virkningsfull nattklubbscene a la Kit Kat Klub i Cabaret , med Grjotheim som Konferansieren . 
Og en rocka sekvens med blant andre « Rock me » , « Voulez vous » og « On and on and on » . 
Gjenkjennelseseffekten er påtagelig . 
En teknisk maktdemonstrasjon 
For et par år siden forsvant tre scener i Oslo , akkompagnert av adskillig tristesse . 
I løpet av dette året er det dobbelte kommet til , med seks visningssteder bare i Sentralen . 
Det ombyggede Nynorskens Hus i det gamle Bondeungdomslagets lokaler , har allerede vært i gang en stund , og er nå en fin arena for kammermusikk . 
Sist i rekken er altså Edderkoppen Scene , Justers gamle revyteater i helt ny versjon , beregnet på show og kabareter . 
Interiøret her er rent og stilig . 
Galleriet er fjernet og har gitt plass for et skrånende amfi som gir gode siktlinjer overalt . 
Setene er kledd i varmrødt stoff . 
John-Kristian Alsakers scenografi er stilren og effektiv med elastiske bånd som aktørene smyger seg tvers igjennom , videografikken og lyset er elegant , og lyddesignet utmerket . 
State of the art-teknologi gir alle muligheter for god lyd- og lysdesign , og åpningsshowet blir dermed en liten teknisk maktdemonstrasjon . 
Sex , drugs og oppkast Vold , tinder-orgier og MDMA er hverdagen . 
Spennende : 
Ja ! 
Realistisk ? 
Tja . 
Kafeen på Hausmania er innredet som en gjennomsnittlig studenthybel . 
Rammemadrass , spisebord med en spaghettikasserolle , en Mac skjult av tomme pizzaesker . 
Forestillingen begynner med at kjæresteparet på rammemadrassen blir vekket av at tredjemann i forholdet - Kim - spyr ned i kasserollen . 
Jenta vasker opp , mens guttene tar på hverandre . 
Antiteaterets versjon av Mark Ravenhills 90-tallsklassiker Shopping and Fucking kan begynne . 
Fra prostitusjon til Tinder 
Da Shopping and Fucking hadde urpremière i 1996 , representerte det en ny teatertrend : 
In-yer-face-teateret . 
Publikum skulle bli konfrontert med hyperrealistisk oppkast , sex , voldtekt og injeksjoner . 
Det skulle handle om unge mennesker av i dag , forvirrede sjeler i kommersialismens og de kjemiske substansers tid . 
20 år senere er videokassettene i Ravenhills stykke utdaterte , men i likhet med andre av hans samtidiges verker ( f.eks. Sarah Kane ) , har tekstene holdt seg . 
For Shopping and Fucking handler jo ikke egentlig om sex og butikk , men om maktforholdet mellom mennesker . 
Dette har Antiteatret plukket opp . 
Sniknorskifisering Ravenhills tenåringsprostituerte gutt er her blitt til den sensuelle Tinder-daten Cecilie , som på ingen måte er ute etter noe fast forhold . 
« Nå er det jeg som har makten her » , konstaterer hun når mannen på sengekanten innrømmer at han er forelsket . 
Slik får 20-åringene i Antiteatret stykket til å handle om dagens ungdomsseksualitet i Oslo og ikke et homomiljø i England på 90-tallet . 
En dealende Nora 
I Én av fire er det Andrea som er hovedpersonen . 
Gina Lindås Theodorsen spiller henne nesten filmatisk realistisk . 
Vi ser hver et rykk i øyenbrynene , aner tankene som går gjennom hodet hennes . 
Hvorfor blir hun boende i dette reiret av en weedkåk , med en mann som ikke elsker henne ? 
Mens Ravenhills karakter er for speisa til å vekke sympati , viser Theodorsen oss både håpet og apatien . 
Da hun så stikker i siste scene , gjør det mer inntrykk enn alle Noras sortier tilsammen . 
Intellektuell og rusa 
Som leserne kanskje har skjønt : 
Å være tilskuer i hybelen på Hausmania er en nær og spennende teateropplevelse . 
Men Antiteatret vil noe mer : 
De vil bruke 90-tallsstykket til å tematisere dagens narkotikabruk blant unge . 
Tittelen 
Én av fire spiller på en NRK-reportasje fra august som forteller at én av fire på byen i Oslo har tatt ulovlige stoffer . 
Even Torgan har gitt karakterene replikker der de relativiserer eget dopbruk . 
Jeg synes det er en elegant oppdatering , nettopp fordi dette er setninger jeg hører ofte selv både i debattspalter og vennemiddager . 
En slags intellektualisering av rusen , som altfor få har tatt et oppgjør med . 
At dette elementet glir så naturlig inn i Ravenhills stykke , viser rett og slett hvor god dramatiker 23 år gamle Even Torgan er . 
Likevel er dette mitt største ankepunkt mot forestillingen : 
Postulatet om at dette handler om oss i dag . 
Aktuelt ? 
Ehh ... 
For på mange måter gjør det ikke det , like lite som Fucking and Shopping handlet om norske studenter på 90-tallet . 
Å gå på tinderdate er jo ikke det samme som å være prostituert . 
Når premisset kjøpt-og-betalt endres , blir resten av handlingen og relasjonene mellom menneskene ganske uforståelig . 
Hva driver den frigjorte Tinder-daten til å gå i en vennemiddag med en fyr hun ikke er interessert i ? 
Kan hun ikke bare åpne appen og finne en ny ? 
Men ikke la dette hindre deg i å bruke en time i Antiteatrets weedkåk . 
De har maktet sin viktigste oppgave : 
Lage relevant teater som aldri er kjedelig . 
Anmeldelsen er skrevet på grunnlag av generalprøven . 
Mona Levin : 
Flåklypa som teater er påkostet , seig , ganske humørløs og usjarmerende . 
Men verst : 
Den er dørgende kjedelig . 
Scenografien og delvis musikken er formildende omstendigheter . 
Flåklypa er en del av norsk kulturarv , kjent fra bøker , film , TV , til og med som ballett i den gamle Operaen . 
Nå er dette så tempofylte , oppfinnsomme , lunt humoristiske , plastiske og sjarmerende universet endt som seigt teater , jordbundet , nærmest bardunert ned i et karikert langsomt bygde-Norge der ingen klisje er unngått . 
Hvordan er det mulig ? 
Mangler liv , karakter og handling 
Det er mulig når alt får hvile i skikkelsenes gjenkjennelighet , uten at de fylles med liv , karakter eller handling utover det som kan skrives på baksiden av et frimerke . 
Det er mulig når manus , regi og spillestil veksler mellom Olsen-banden og Sopranos , mellom musikal og buskis , når målgruppen ikke er klart nok definert slik at forsøkene på humor ender mellom hele møblementet , og det i lange perioder ikke skjer noe som helst . 
Dessuten fremstår en sentral rolle så godt som uforståelig . 
Melkespannkasting 
På spillesiden finnes et par hederlige unntak : 
Simon Andersens bygde-postbud samt enkefru Engelschön-Glad fra Oslo 3 , Robert Skjærstads tennerskjærende Mysil Bergsprekken , og Frank Ole Sætrangs beskjedne Ludvig . 
Scenografien er vellykket , ikke minst videografikken – men den kunne vært bedre utnyttet . 
Kostymene er som de skal være , tett opp til Aukrusts originaler . 
Morsomme pastisjer Reodor Felgens oppfinnelser er dandert fiffig utover , men benyttes ikke i særlig grad . 
Marius Podolskis musikk rommer mange morsomme pastisjer på wieneroperette , C & W , og en herlig Tango Revansj , men i andre akt dominerer en « Avanti Popolo » -aktig kampsang som avgjort ikke hører hjemme i Flåklypa . 
Ludvigs godnattsang er derimot et lite blinkskudd . 
Hva det handler om ? 
Historieløst By og bygd kjemper om eierskap til et meieri , og vinner er det laget som kan kaste melkespann lengst . 
Reodor Felgen har oppfunnet et nytt melkespann . 
Det blir stjålet . 
Tyveriet blir avslørt . 
Fru Engelschön-Glad gjenfinner sin ungdoms ost . 
End of story . 
Men stopp en hal – det er jo en story , det . 
Hvor ble den av ? 
Odd-Magnus « Odda » Williamson i glitrende pornodebut Både hjertevondt og hylende morsomt om en liten gutt og hans pornosamling . 
La det være sagt , å holde publikum i sin hule hånd i en time og tyve minutter med en monolog om din fars pornosamling ? 
Du gjør ikke det uten å ha store baller og hårete ambisjoner . 
Til å begynne med virker også som om Odd-Magnus « Odda » Williamson har tatt på seg litt for store sko . 
Men så blir han varm i trøya ! 
En pornostjerne er født 
Min pappas porno er et stykke som i norsk adaptasjon er blitt en fabelaktig fin forestilling om noe opprivende og vanskelig . 
Det å bli forlatt som barn . 
Dette opprinnelige off broadway-stykkets amerikanske tittel er The Accidental Pervert og er skrevet av og spilt av Andrew Goffman . 
Som 11-åring ble han forlatt av faren som flyttet sammen med en kvinne , uten å ta farvel med ham . 
Det eneste som sto igjen av relevans for en gutt var en boks med 38 pornofilmer . 
Vil være som pornolegenden Ron Jeremy Jada , det blir en del sexprat rundt denne boksen , men som forfatteren selv har forklart , stykket handler i bunn og grunn om relasjoner . 
I den norske versjonen er handlingen lagt til en kjernefamilie på Ammerud på 80-tallet . 
Tilpasningene fungerer , for her var det flust av unger som fant pornofilmer gjemt vekk i boder og under senger . 
Goffmans boks er først og fremst et utgangspunkt for refleksjoner . 
Opp fra denne hentes det opp en fortelling om et liv der sviket har formet en liten gutt . 
Her er hormoner som raser , ensomhet som gjør vondt , kjærlighet som en forventning om flere svik . 
Når en ung gutt tenker at han ønsker å være som den lite tiltalende pornolegenden Ron Jeremy , skjønner man at det er et under om han noen gang får seg dame . 
Roter tematisk rundt i Knausgårds bakgård 
For i takt med guttens alder , kommer erkjennelsen av at pornofilmene ikke nødvendigvis byr på noe dyp lærdom om livet . 
Og kassen med filmene som Williamson kretser rundt i løpet av stykke har først og fremst en betydning som flukt fra virkeligheten . 
Noe også kanskje faren bedrev i et vanskelig ekteskap . 
« Hva får fedre til å forlate familiene sine ? » spør Williamson . 
Og roter i Knausgårds bakgård der et sentralt motiv er : 
Hva kan en fars avvisning gjøre med et menneskes identitet ? 
Parallellen blir nesten komisk når Williamson i neste øyeblikk gjengir nybakte fedres indre raseri når de er ute og triller barnevogn . 
Så skjelvende vonde scener at det knyter seg i magen 
Fra før av vet vi at Williamson har mye å gi både som seriøs skuespiller og komiker . 
I et stykke som Min pappas porno avkreves det at han også at han klarer å holde på kontakten han direkte oppretter med publikum . 
Det klarer han . 
Etter en litt styltete start , spiller han seg varm og leverer treffende parodier , nydelige bilder fra et samliv og på et tidspunkt en så skjelvende vond scene som får det til å knyte seg i magen . 
Min pappas porno i norsk innpakning sjonglerer den utrolig krevende kombinasjonen av befriende latter og vemodige tårer . 
Man må bare applaudere hvor godt regien til Jostein Kirkeby-Garstad har utnyttet Williamsons talent . 
Attpåtil er scenografien nydelig , der bilder av nakne kvinner fint glir over i nostalgiske barndomsbilder og gir et bakteppe som løfter manuset i all sin prakt . 
Forestillingen er på norgesturné høsten 2016 og vinteren 2017 . 
Fra mars 2017 spilles den på Edderkoppen Scene i Oslo . 
Min pappas porno : 
Av Andrew Goffman Regi : 
Jostein Kirkeby-Garstad 
Med : Odd-Magnus Williamson Produksjonsdesigner : 
Joakim Foldøy 
MONA LEVIN ANMELDER : 
« Sørgmodig og verdig » fra Benny Borg 
« Diktet han sitt eget liv , eller levde han sitt eget dikt ? » spør Benny Borg i sin nydelige Evert Taube-forestilling i Teaterkjeller ’ n. 
Av og med Benny Borg Alle kjenner sin Taube , og alle tror de kan nynne med . 
Her er det ikke så enkelt , for her handler det om alt annet enn grei allsangversjon . 
Dobbeltbetydninger florerer i Borgs forståelse av det enkelte ord , små rytmiske grep i melodiene endrer stemningen på et øyeblikk og forteller dessuten mye om svensk visetradisjon . 
Benny Borgs eget diskrete gitarakkompagnement tøyer harmoniske grenser slik at de solsvidde tekstene nå og da får en undertone av mollstemt panikk . 
Her kan du se et utdrag fra forestillingen i Teaterkjeller ’ n : 
Først synkeferdig sørgmodig , deretter resignert verdig Benny Borg har skapt en organisk-biografisk fortelling av Evert Taubes liv , sanger og diktning , og han har gjort Taube helt til sin . 
Her er hverken særlig ekko av Evert selv , Sven Bertil eller noen av alle de andre som synger Taube . 
Vi hører ikke Lill Lindfors når Borg med dypt vemod synger « Så skimrande var aldrig havet » , og vi ser ikke noen sette sjøbein i « Så lenge skutan kan gå » . 
Den rammer inn forestillingen som varer nær to timer , først synkeferdig sørgmodig , og til slutt resignert verdig . 
_ _Teaterstykket 
Vrede stiller spørsmål ved foreldrenes rolle når de oppdager barnet hater muslimer . 
Men vår anmelder lot seg ikke overbevise . 
Her kan du lese hvorfor : 
Tropisk fuktighet kan ikke ha gjort det enkelt for Benny Borg Bortsett fra at sommertemperaturen utenfor ble tropisk på premieren , er Teaterkjeller ’ n et ideelt lokale for små forestillinger som dette . 
Det var neppe lett å holde orden på stemmebånd og gitarstrenger i slik fuktighet , men til gjengjeld fikk Benny Borg demonstrere sin ganske suverene teknikk . 
Han overkom problemene og presterte dessuten noen av de mest lavmælte og dype Taube-tolkningene man kan forestille seg . 
Han behersker pianissimo i hele registeret – og det uten at en stavelse går tapt . 
Liker du å lese Mona Levins anmeldelser ? 
Her kan du lese hva hun synes om teaterstykket Songfuglen som baserer seg på Jan Roar Leikvolls kjente roman : 
En rørende « Byssan Lull » til datteren Taube aldri fikk se Noenlunde kronologisk følger Borg sin Taube fra fødsel til død , selvsagt også gjennom hans diverse alter ego : 
Eduardo i Argentina , Fritiof Andersson både her og der , den eldre Rönnerdahl med blomsterkrans om hodet på Sjösala . 
Her er Carmencita og flickor i Havana , svenske Eva og andre kvinner , skildret i rå fattigdom eller med blond frihet , men aldri uten nostalgi og vemod gjennom Borgs tekstforståelse . 
Ekteskap , barn , og ikke minst lille Ellinors rørende « Pappa , kom hem » får sin rettmessige plass . 
Et av de sterkeste innslagene er « Byssan lull » : 
Borg lar den være for den datteren Taube uvitende ble far til , men aldri fikk se . 
Moren , Skagens rose , ville ikke ha noe med ham å gjøre . 
Vår anmelder lot seg begeistre av Borkman på Nationaltheatret . 
Her kan du lese hvorfor : 
Kleinkunst og fint formet fortellerteater Taubes indre konflikter – mellom trubaduren han ble berømt som og den kunstneren , maleren , dikteren han så seg selv som – går som en rød tråd gjennom kvelden , i likhet med de evigvarende økonomiske bekymringene . 
Slik tar Borg oss med inn i Taubes hverdag , på evig kollisjonskurs med fantasilivet . 
Men så lenge skuta kan gå … ... 
Slikt blir det kleinkunst og fint formet fortellerteater av . 
Våre teateranmeldere har hatt hektiske premiereuker . 
Her er noen av anmeldelsene du bør få med deg : 
Anmeldelse : 
Når Tinder blir teater Arne Lygre er en av de få dramatikerne som skriver om vår tids flyktige kjærlighet . 
La deg være er litterært og nært på samme tid . 
La deg være Av Arne Lygre Regi : 
Johannes Holmen Dahl Med : Tone Mostraum , Andrine Sæther , Glenn André Kaada , Hanne Skille Reitan og Olav Waastad . 
Det er ikke så mange som vet det , men Arne Lygre er blitt en av våre største dramatiske eksportartikler . 
I sommer gikk Så Stillhet i New York . 
I Frankrike er han allerede husvarm , mens på Stockholms Stadsteater ble urpremieren av Ingenting av meg en stor suksess i 2014 . 
Det var derfor en internasjonal teaterbegivenhet da La deg være hadde premiere på fredag , verket Arne Lygre har jobbet med etter to år som husdramatiker på Nationaltheatret . 
La deg være er en slags stafett der rollene avløser hverandre 
Når vi kommer inn på Amfiscenen , ser vi en bølge bygget av finerplater . 
Hadde det vært en annen type forestilling , hadde man kanskje tenkt på en skaterampe , men her er assosiasjonen nettopp bølgen . 
Vannet . 
Holmen . 
Den bølgete senga . 
Det er her La deg være foregår . 
Stykket har fem karakterer : 
Menneske , venn , fiende , fremmed og bekjent . 
Rollene har sin faste skuespiller , men de er forskjellige mennesker . 
« Venn » er for eksempel tre forskjellige personer , som alle er venn av noen og alle er spilt av Andrine Sæther . 
Den siste vennen i stykket får blomster av en bekjent , og plutselig følger vi den bekjente – og deretter den bekjentes bekjent videre inn i fortellingen . 
La deg være er altså en slags stafett , der rollene berører og avløser hverandre . 
En bekymringsmelding fra en « one night stand » Karakterene er av forskjellig legning , alder og kjønn , men de har til felles at de er sammen høyst midlertidig . 
De rekker ut en hånd med håp om at noe kan forbli , men innrømmer at det snart kan ta slutt . 
Og slutt blir det , alltid . 
Hos Lygre er vi alle kun vikarer i hverandres liv . 
Men er ikke dette nettopp en diagnose på vår tid ? 
Vi tindrer , taster og blir med hverandre hjem – alltid med vissheten om at vi kan stikke av morgenen etterpå . 
Samtidig sitter vi i toromsleilighetene våre og håper på noe bedre . 
Som den dypt ensomme « fremmed » ( Hanne Skille Reitan ) sier når ambulansepersonalet bryter seg inn i leiligheten , etter en bekymringsmelding fra en « one night stand » : 
” Jeg ser døren blir slått inn . 
Eller jeg tenker : 
Nå skjer det kanskje . 
Nå skjer det , tenker jeg ” . 
Det er få som skildrer 2010-tallets ensomhet så treffende som Arne Lygre . 
Anmeldelse : 
Hva om barnet ditt hater muslimer og alt de står for ? 
Les den ferske anmeldelsen av Vrede : 
Plutselig nærmer skuespillerne seg hverandre 
Det er en slags uskreven regel at en urpremiere er dramatikerens kveld , og ikke tiden for de store krumspringene fra regissøren . 
Det er særlig tydelig i denne oppsetningen . 
Johannes Holmen Dahl , som nylig gikk ut av regilinjen på Kunsthøgskolen , har allerede blitt bejublet i Sverige og Trondheim . 
Men La deg være tar han på med varsomme hender . 
Noen ganger har det nesten form som en slags dramatisk lesning , der skuespillerne står eller sitter mens de deklamerer sine replikker . 
Men plutselig nærmer skuespillerne seg hverandre . 
En skjorte som rives opp . 
En svak berøring som illuderer en kamp på liv og død i vannet . 
En fremmed som holdes fast i en helsetrøye , så hun ikke skal ta livet sitt . 
Det er fint gjort . 
Hun er en selvmedlidende døende mann 
Det er særlig en skuespiller som mestrer denne formen , og det er Andrine Sæther . 
Hennes forbigåtte ” venn ” veksler mellom det bitre og det såre . 
Det trengende og det avvisende . 
I første scenen er hun en mindre pen venninne , som skyver alle unna med sin kjærlighetslengsel . 
I andre scene er hun en bitter kamerat – mens i sin siste akt er hun en selvmedlidende døende mann med en brutal fortid . 
I likhet med de andre skuespillerne , gjør hun ikke noe nummer av om hun spiller en mann eller kvinne . 
Karakteren ” venn ” er den samme . 
Men det er bitte små nyanser i Andrine Sæthers spill . 
En liten innadvendthet , en litt for utsprungen sårhet . 
Hun lager en salgs bro mellom de tre ” vennene ” , som også er der i Arne Lygres tekst . 
En lengsel etter å være nær noen , selv om man dypest sett er alene . 
Aftenpostens anmeldere har hatt travle dager . 
Her er et knippe anmeldelser du bør få med deg om du er teaterinteressert : 
Anmeldelse : 
Hva om barnet ditt hater muslimer og alt de står for ? 
Foreldrenes verden raser da sønnen blir tatt for å ha tagget ned en moské . 
Vrede er teamtisk spennende , men svikter i sin formidling av hatet . 
Av Joanna Murray-Smith Oslo Nye , Centralteatret Regi : 
Anders T. Andersen 
Med : 
Birgitte Victoria Svendsen , Johannes Joner , Marte Germaine Christensen , m.fl. Hovepersonen i Vrede er en sint , hvit 16-åringen som har tagget ned en moské . 
Raseriet som rammer Vredes egentlige « hovedperson » , familien , truer dem mot stupet . 
Tross et brennhett tema lar ikke denne anmelder seg rive med . 
Se traileren til Vrede her : 
Selve personifiseringen av et svik mot foreldrene 
Da sønnen Joe Harper ( Jonas Strand Gravli ) blir tatt for å ha tagget ned en moské , forvandels han over natten til selve personifiseringen av et ideologisk svik mot foreldrenes liberale idealer . 
Deres verden raser sammen , og vi virvles vi inn i et intenst og ordrikt drama plassert i stuen til et velstående akademikerpar . 
Her bor den bejublede hjerneforskeren Alice Harper ( Birgitte Victoria Svendsen ) og hennes mindre suksessrike forfattermann , Patrick Harper ( Johannes Joner ) . 
Med Eames-stoler og Verner Panton-lamper , samt kledelig rot i bokhyllene , har scenografen skapt et megetsigende bilde av et tilbakelent , kreativt og privilegert hjem . 
Gammel og ny vrede møtes i et privilegert hjem Det er både gammel og ny vrede som skal ramme dette hjemmet i et nærmest ibsensk kappløp mellom de ulike variantene av sannheter som bir fortalt . 
Foreldrene har levd i troen på at de har gitt en oppdragelse i humanistisk ånd , en oppdragelse som skulle skape et rettskaffent og godt menneske . 
Men hva om mennesket - barnet - kommer til en annen konklusjon ? 
Som at han forakter muslimer og det de står for og ikke går med på at han skal lastes for sitt « hvite privilegium » ? 
Hvor står du som mor eller far når du må saumfare ditt eget liv for å finne ut hvordan i all verden du klarte å oppdra et barn som har latt seg radikalisere ? 
Flere har laget politisk teater denne høsten . 
Om Festning Europa skrev vår anmelder : 
« Det kunne blitt brennbart teater , om bare publikum hadde fått tenke selv » : 
Det finnes flere høydepunkter i stykket og samspillet er godt Det kjennes i magen når den rasende moren konkluderer med at han har skrudd av noe i seg selv , mens han svarer « kanskje jeg har skrudd av deg » . 
Og det finnes noen høydepunkter , ofte når Svendsen som Alice Harper får lov til å ta over scenen og i monologs form blottlegger sin fortvilelse . 
Også samspillet med Joner flyter godt , og de gjør mye for å løfte materialet . 
Men så var det materialet . 
Teateranmelder Mona Levin mente Martyrer var lettvint , men svært velspilt . 
Les anmeldelsen her . 
I et land som Norge , der en ung , hvit og sint manns vrede ennå preger oss , og debatten om radikalisering har pågått i alle mulige fora , kjenner jeg på en tretthet og savn etter et nytt perspektiv . 
Stykket stiller vanskelige spørsmål om radikalisering , hatets opprinnelse , klasseforskjeller og hvordan religion har erstattet de store ideologiene mennesker har gått i døden for . 
Dette er temaer aviser og sosiale medier flyter over av , men som i det siste har begynt å dukke opp på de større teaterscenene , blant annet med teaterstykkene Klassen vår og Martyrer . 
Prisverdig at regissøren vil ta våre samfunnsdebatter til scenen Regissør Anders T. Andersen hadde regien også for Martyrer , der kristendommen og Bibelen var innfallsporten til radikalsering . 
Det er med andre ord en prisverdig , kunstnerisk strøm Andersen er i , der han vil bringe vår tids viktigste debatter opp på scenen . 
Men politisk kunst kan være vrien og balansegangen må være perfekt for at man ikke skal føle seg dratt inn i NRKs Debatten . 
Tematikken beveger meg ikke slik jeg hadde forventet 
Det er nettopp her jeg sliter litt med Vrede . 
Tross alle de viktige spørsmålene som stilles i australske Joanna Murray-Smiths stykke - blant annet om vi egentlig noensinne kan ha adgang til andre menneskers indre liv - så beveges jeg ikke slik jeg hadde forventet . 
Dette er tematikk jeg virkelig er engasjert i , men hovedpersonenes vrede kobler seg aldri på mitt eget sinn ( e ) , hovedpersonens store hemmelighet føles for voldsom og jeg identifiserer meg bare i korte øyeblikk med ekteparets desperasjon . 
Når den sinte 16-åringen roper « Jeg tagget ned en moské , you niggabitch ! » til en journalist , faller undertegnede rett og slet for fristelsen til å le . 
Det føles ikke ekte , men som en provokasjon som jeg ikke kan ta innover meg . 
Et krevende manus i en ganske krevende form Regivalgene kan også diskuteres . 
Dramaet foregår i en familie , og alle karakterene er stort sett alltid tilstede på scenen - selv når de egentlig ikke er en del av handlingen . 
For denne anmelder oppstår det dermed et fravær av intimitet . 
Organisk flyter situasjoner over i hverandre , og det blir rett og slett en krevende form der manuset allerede forlanger mye av sitt publikum . 
Attpåtil dukker skuespillerne opp fra første rad , som journalister og viserektorer . 
De har så voldsomt mye på hjertet at hjernen begynner å leke med titler som « intenst og tettpakket » . 
Det viktigste er likevel at min følelse av å kjenne på noen av karakterenes vrede og selvbedrag , forblir på et velvillig nivå . 
Den burde ha engasjert mye mer . 
Aftenpostens anmeldere har hektiske dager . 
Her kan du lese noen av våre siste anmeldelser : 
Mona Levin : 
« Linn Skåbers grenseløse fortvilelse river i hjerterøttene . 
» Virginia Woolf er en nedstigning til helvete . 
Et sted der det utkjempes rituelle , verbale gladiatorkamper med rammende intelligens . 
Når dette klassiske ekteskapsdramaet fra 1962 fortsatt slår ut i blomst ( omtrent som en kjøttetende plante ) på verdens teaterscener , er det fordi alle kan kjenne seg igjen i noe og de fleste kan tenke at « fullt så ille er det iallfall ikke hos oss » . 
Albee vil si noe om umuligheten av å leve sammen uten den ibsenske livsløgnen som overlevelsesmekanisme , og om hvor underholdende andres elendighet kan være . 
Han vil også skildre avstanden mellom det som i det ytre er et perfekt ( amerikansk ) ekteskap , og hva som foregår bak fasaden . 
Her er det knapt fasade igjen , murbrokker deiser ned og ekteskapet eksisterer i en ruin av den kjærligheten som kan ha vært . 
Arr rives av så blodet spruter , sår rives opp så betent puss renner fritt . 
Scenografien , en lang nedadgående trapp , understreker nedstigningen til helvete . 
En lang og alkoholmarinert natts ferd mot dag Dramaet utspilles som en lang og alkoholmarinert natts ferd mot dag , i et universitetsmiljø der det middelaldrende ekteparet Martha og George utkjemper sine rituelle , morderiske gladiatorkamper med rammende intelligens . 
Men hva er løgn og hva er sannhet ? 
Referansen til Virginia Woolf , i kombinasjon med sangen i Disneys 
De tre små griser , og til Tennesse Williams ’ En sporvogn til Begjær , plasserer dem i en intellektuell sammenheng , men de to går også fysisk til angrep på hverandre . 
Martha og George , som snart bare har sitt gjensidige hat felles , har invitert et ungt par på nachspiel etter en mottagelse hos rektor – Marthas far . 
Hun forguder ham , andre hykler beundring . 
Noe incestuøst ligger under . 
George har hverken oppfylt Marthas eller farens forventninger , yrkes- eller ekteskapsmessig , noe han uten stans minnes om . 
Et ektepar med finslipte våpen og et ondsinnet rollespill Den unge biologen og hans kone har sine ekteskapelige demoner å stri med , men er der først og fremst som publikum . 
Vertskapets uendelige og uendelig ondsinnede rollespill er avhengig av et publikum . 
De har finslipt sine våpen . 
Ord og handlinger drypper av gift , og selv etter årelang trening , makter de å trenge gjennom den gjensidige rustningen av forakt og hat og såre der det smerter mest – og det smitter over på de unge . 
Men et sted går en grense . 
Rollespillet har sine regler , og denne natten blir de brutt . 
Resultatet er full krig . 
Når den er over har trolig også det unge paret gått med i dragsuget . 
Om restene av Marthas og Georges samliv overlever , kan diskuteres . 
Linn Skåbers grenseløse fortvilelse river i hjerterøttene 
De fire skuespillerne , Linn Skåber , Sven Nordin , Ingvild H. Bygdnes og Eldar Skar har fått drømmerollene , og utgjør en samspilt kvartett . 
Så strømlinjet og sømløst flyter stemmene mellom dem – replikker , situasjoner , pauseringer , aggresjon , tilkjempet ro – at det tidvis virker tillært . 
Mens de på stigende fyll bygger og bygger mot sine respektive Pyrrhoss-seire , er ikke alltid humoren morsom nok , tragedien dyp nok . 
Mot slutten bånner det – der er fortvilelsen så grenseløs , spesielt hos Linn Skåber , at det river i hjerterøttene . 
Sven Nordin spiller sin ensomhet med sordin , men han er en trykkoker – eksplosjonen må komme . 
Det unge paret kommer også pent fra det . 
Vi ser hvem de er når Albee løfter steinen og ekle kryp kommer frem . 
Alle har sine hemmeligheter og klatrer i dem oppover karrierestigen . 
Alle lyver og bedrar . 
Kim Bjarke har skapt en ren og klassisk , kanskje litt for polert forestilling , men de som nå skal se dette ekteskapsdramaet for første gang , er misunnelsesverdige . 
Aftenpostens anmeldere har hektiske dager . 
Her er et knippe anmeldelser du kan lese for å oppdatere deg på de siste dagers største premierer : 
Bjørn Eidsvåg begeistrer i « Etterlyst : 
Jesus » Etterlyst : 
Jesus er en hybrid av religionsforedrag , biografisk konsert , evangelietolkning og revy . 
Og det funker som teater . 
Forunderlig ! 
Bjørn Eidsvågs jakt på Jesus er en jakt på troverdighet i troen . 
Han tviler seg frem og han gir ikke opp sin Jesus . 
Selv er han en krysning av folketaler og demagog , men han holder seg klokt innafor gjennom sin egen intelligens og sunne fornuft . 
Han stiller resonerende spørsmål som en god rabbiner , og han tar ikke skriften bokstavelig . 
Fundamentalister av alle slag tar skriften bokstavelig , og da må ordet og kjærligheten vike . 
Det vil ikke presten , dikteren og singer / songwriteren Bjørn Eidsvåg være med på . 
Han prediker kjærlighetens evangelium , og det gjør han med sine sanger , sine dikt og sine ord for vår tid . 
I sitt oppgjør med bokstavtroen , kommer Eidsvåg gjennom sine alternative tolkninger til ny erkjennelse . 
Han velger kunnskap , innsikt og sunn fornuft . 
Han fjerner helveteskrekk og arvesynd , velger livet her og nå fremfor i det hinsidige . 
Hans overbevisning har antagelig omvendelsens kraft . 
Sikkert farlig i enkeltes øyne . 
Hans avsluttende tros- eller håpsbekjennelse er en ydmyk bønn om hjelp til å leve som et menneske blant mennesker , uavhengig av etnisitet , religion , farge , sosial klasse . 
Fra bedehus til rock 
Første halvdel av denne forunderlige teaterkvelden – nennsomt , nesten usynlig iscenesatt av teatersjefen Erik Ulfsby – følger Eidsvågs liv fra bedehus-barndom med flanellograf i Sauda , gjennom musikalsk og seksuell oppvåkning , og frem til studier ved Menighetsfakultetet i Oslo . 
Underveis har han sett for seg mange Jesus ’ er – den trygge , den strenge , den som ser alt , som sier forvirrende ting , og som alltid har langt hår – det som i Sauda fører lukt i helvete . 
Og han har aldri kunnet følge Kirkens syn på kvinner ( det står for eksempel ingenting i evangeliene om at Maria var jomfru ) , homofili , teater og musikk : langsom musikk=Jesus , rytmisk musikk=Satan . 
« Vær nøktern » På Menighetsfakultetet lærer Eidsvåg gresk ( og rock ) , og forstår at « vær edru » kan bety « vær nøktern » . 
Med dette opphøret av totalavhold , slutter egentlig det biografiske i forestillingen . 
Derfra og ut tar evangeliene over , og Svein Tindberg går igjen drevent inn i sin Markus . 
Gjennom hele kvelden skaper Tindberg små ikoniske revyskikkelser av fedre , salvelsesfulle pastorer , bedehuskvinner , helvetespredikanter , Leonard Cohen , og vaktmesteren i kjelleren på Fakultetet . 
Han utleverer humoren , men overdriver aldri og henger ingen ut . 
Dessuten er han rekvisitør , og anretter den superenkle scenografien etter behov : et laken er en alterduk er Cæsars toga . 
Musikken Eidsvågs mange sanger snor seg gjennom hele forestillingen . 
De er like i oppbyggingen , men tekstene skaper variasjon , og formidlingen er fremragende . 
De fire samkjørte musikerne i bandet hans fyller nesten halve scenen med sine instrumenter , men de tar aldri for mye plass , overdøver aldri lyrikken . 
Slagverket er både understrekende og umåtelig diskret , ømt i Jerusalem-sangen . 
Lyset er et svært viktig element . 
Det bidrar til det teatrale og kamuflerer en del av forelesningstyngden . 
I sangene får det en medspillende virkning , og projeksjonene på de fem frittstående panelene som fyller bakscenen har både opplysende og humoristisk innhold . 
OHG-revyen 2017 : 
Det flyter greit under overflaten Handelsgymrevyen sparker i gang årets revysesong med « Under overflaten » , men revyen dykker akkurat ikke dypt nok . 
Handelsgymrevyen legger mye stolthet i å være skolerevyen i Oslo med tidligst premieredato , denne gangen kun tre dager etter nyttår . 
Årets revy , « Under overflaten » , er tidvis skarp og morsom – men tema kunne vært utnyttet bedre . 
Kanskje man kan spørre seg om ikke OHG kunne vært bedre tjent med en uke ekstra øving for å lage en enda bedre revy ? 
« Under overflaten » tar deg med til havet og fiskenes verden , hvor tingenes tilstand ikke er helt i orden . 
Her handler det om global oppvarming , plast og søppel i havet , q-tips som skylles ned i dass , fordommer og fremmedfrykt . 
« Livet er ikke topp på bånn » , som det synges i revyens åpningsnummer . 
Havtematikken er godt gjennomført i revyen , med en klar rød tråd som følger revyens to akter . 
Båtflyktninger og maneter « Under overflaten » er på sitt beste når de tør å tøye strikken akkurat passe langt , hvor de klarer balansekunsten å være helt på kanten i aktuelle politiske problemstillinger , som i sketsjen « Båtflyktningene » . 
« Spør meg om smugling » , står det på ryggen til båtsmuglerne som kun er opptatt av penger . 
De synger om Listhaug , flyktningkrise og hvordan det er « god business å la verden gå rett vest » . 
Revyens beste innslag er « Vi er maneter » , et flott visuelt nummer om glassmaneter . 
Vi får også en god rap om den aseksuelle og farlige brennmaneten , rappet av Dis Berg Våga . 
Hun leverer også flere andre gode roller gjennom revyen – som piratmammaen og den utålelige cruisepassasjereren som irriterer alle . 
Manetdansen er nydelig koreografert , morsom og kreativ . 
Her demonstrerer OHG-revyen at man ikke trenger mange mennesker eller mye utstyr på scenen for å skape utrolig bra sceneshow . 
Tenk om flere sketsjer hadde holdt dette toppnivået ! 
Bandet leverer Bandet leverer en solid prestasjon , og det er et fint touch at revyen er gjennomført med havtema også på musikken mellom innslagene , som for eksempel musikk fra Haisommer og Titanic . 
Jeg savner likevel den klassiske bandsoloen mellom aktene , og skulle gjerne sett at de flinke bandmedlemmene fikk litt større plass . 
Kommer ikke helt i mål Avslutningen på « Under overflaten » er dessverre noe mangelfull , og revyen kommer ikke helt i mål med å samle trådende . 
Her har man i stedet valgt en noe lettvint løsning med et sangnummer om den tidligere barnestjernen Blekkulf , miljøforkjemperen som forgjeves prøvde seg på et comeback . 
I « Under overflaten » hadde det vært rom for større politisk brodd , og de kunne turt å dra den spennende tematikken enda litt lenger . 
OHG-revyens største utfordring er like fullt at det er ujevnt trøkk underveis . 
Til tider er det enormt mye liv på scenen , mens man skulle ønske at det ble gitt enda litt mer andre steder . 
Fjorårets forrykende show er byttet ut med et enklere og mer nedstrippet konsept , som tidvis fungerer veldig godt . 
Mye føles dessverre litt halvveis . 
Samtidig skal det sies at OHG på sitt dårligste fortsatt er en god revy – men etter år med solide revyer på rekke og rad var denne dessverre noe skuffende , og man savner de virkelig gode musikalske høydepunktene . 
Munchrevyen 2017 : 
En absurd kamp mot rampelyset 
Er det mulig å være anonym i et samfunn som belønner dem som roper mest og høyest ? 
Den modige Munchrevyen leker med lys , lyd og etiske grenser . 
Slikt blir det kvalitetsunderholdning av . 
Dagens samfunn er en konstant kamp om å være i rampelyset , ifølge elevene ved Edvard Munch VGS . 
Gjennom 26 sketsjer og danser setter de spotlighten på problemstillinger fra hverdagen hvor det på ulike måter kjempes om å være den som er mest sentral og får oppmerksomhet og anerkjennelse . 
Det være seg i lege- / pasientsituasjon på sykehuset , gjennom drømmen om å bli kjendisblogger , det å finne sitt spesielle talent og i en nabofeide som skaper assosiasjoner til Ole Ivars ’ campingplassutfordringer . 
Munchrevyen er rett på sak og bånn gass . 
Munchrevyen slo både OHG-revyen og Blindernrevyen . 
Se hva de fikk her : 
Bandet briljerer 
Det er ikke langt mellom høydepunktene i Spotfight . 
Det er trøkk fra første replikk , og danserne gir alt i hver eneste bevegelse . 
Bandet / orkesteret bidrar til nydelig flyt med overganger som er en fryd for øret og som gjør det umulig å sitte i ro . 
At et par av musikerne også våger seg til mikrofonen for Ylvis ’ « Kjempeform » er intet mindre enn helt rått , og det samme kan sies om korets egne tolkninger av låter . 
Playback eksisterer ikke i Munch-land – her produseres hver en tone av elevene selv . 
Det er flere sangnumre som gjør at tungen krøller seg bare av å høre på , som en psykiske lidelser-versjon av Animaniacs ’ « Nations of the World » . 
Et annet høydepunkt er når de tar for seg problematikken rundt navn – hvor Thomas Narvestad som vittig prest argumenterer iherdig mot foreldrenes navneforslag på dåpsbarnet . 
Felles for mange av innslagene er en tydelig punchline som neppe er akkurat det du ventet deg . 
Etiske grenser viskes ut I noen sketsjer tråkker de også utenfor grensene for hva som er « lov » – trodde vi . 
Når Jesper Fosdahl i rollen som tenåringsgutt blir fortalt av foreldrene hva som er « annerledes » ved ham , og hele ut av skapet-seansen ender med at faren selv tar den innleide homofile gigoloen med ut på livet , vrir salen seg i hysterisk latter . 
Det er vel ikke sånn man er homo i 2017 ? 
Fengselsfuglen som sitter inne for å ha drept en skoleklasse med machete , men som ikke vil spise noe annet enn vegetar dagen før hun skal gasses til døde , balanserer også på grensen , men det er liksom greit . 
I det hele tatt blir homofile ( menn ) viet oppmerksomhet i flere innslag i Munchrevyen 2017 . 
Også det å bli kjendis tas opp ved flere anledninger , og Munchrevyen vet å harselere med dem som er svake , annerledes og / eller ansatt som utskudd i samfunnet – riktignok på en intelligent måte . 
Sterke individuelle prestasjoner 
Vokalprestasjonene er absolutt på det jevne , og danserne briljerer med enorm energi og rytme . 
« Spotfight » er modig og frempå , men kunne hatt enda mer brodd på aktuelle temaer og bredere variasjon i situasjonene som tas opp . 
Munchrevyen har et sterkt ensemble av dansere , musikere og skuespillere . 
Blant skuespillerne som utmerker seg kan vi nevne Mathea Victoria Bjelke Enge og Jesper Fosdahl . 
Deres iherdige og overbevisende innlevelse i ulike roller viser sterke artister som er trygge på den store scenen Edderkoppen Teater jo er . 
Magnus Tangen viser også en svært sterk prestasjon , særlig i rollen som selvopptatt showdance-blogger ( om det ikke er et ord , så ble det det nå ) . 
De mange høydepunktene , sterke skuespillerprestasjonene og den gjennomgående profesjonaliteten gjør at Munchrevyen 2017 klatrer helt til topps . 
Når spotlighten slukker føles det unektelig litt rart å komme tilbake ut i den kjølige Oslo-luften . 
Er det her den virkelige spotfighten herjer ? 
Fossrevyen 2017 : 
Holder det ekte og uperfekt « Kan man være seg selv for mye » , spør Fossrevyen . 
Absolutt , men det er ikke et problem for Fossrevyen . 
« Vi ligger et sted midt imellom – vi er ekte » , sier Fossrevyen . 
Men det stemmer ikke helt , for med « På ekte » viser Fossrevyen igjen at de er i toppsjiktet blant Oslos skolerevyer . 
Her er det mye som sitter , og årets revy er nesten helt perfekt uperfekt i all sin « ekthet » . 
Dessverre savner jeg de store musikalske høydepunktene . 
« På ekte » er ikke noen « Paradise Hotel-moralpreken om å være deg sjæl 110 prosent » , men en revy om at det er lov være seg selv . 
Det er imidlertid også lov til å pynte litt på sannheten . 
Metaskuespill 
Mellom de enkelte sketsjene får vi se korte snutter med skuespillerne før de hopper opp på scenen , hvor de viser seg frem på « ekte » og forteller noe tilsynelatende ekte om livet som en ekte person , ikke som skuespiller . 
Denne metakonstruksjonen fungerer som en rød tråd gjennom stykket , hvor man blir kjent med skuespillerne . 
For hva er egentlig ekte , og hva er skuespill ? 
Dette grepet funger tidvis veldig godt , men føles noen ganger litt for repeterende . 
Kapper og selvironi « VM i å være ekte » følger oss også gjennom revyens to akter , hvor de kårer 5.–1. plass i « ekthet » , som for eksempel selfies på do . 
Disse korte innslagene er morsomme , og fungerer fint for å binde revyen sammen . 
Aktualitetssangen « Se hva vi kan ! » er blant revyens beste , hvor sangerne fletter inn alt hva de kan om aktuelle politiske temaer og debatter . 
Her får man Trump , stortingsvalg , elbiler , Listhaug , Johaug , klima og mye mer servert på ett og samme fat . 
Den absurde sketsjen « Ekte fashion » med kappen som moteplagg , som for evig er i skyggen av Uggs , Birkenstocks og Canada Goose-jakker , er også morsom . 
Det er i tillegg gøy at Fossrevyen harselerer med de andre revyene , samtidig som de gjør narr av seg selv . 
Etter pausen bes publikum om å ta frem 3D-brillene som finnes under setene ( de er der – på ekte ! ) for å kunne se ouverturen i 3D . 
Det er selvfølgelig bare tull – « alt som er ekte er jo i 3D . 
Dette er Fossrevyen , ikke Avatar liksom » . 
God bandprestasjon 
Det er gjennomgående god energi og godt trykk gjennom hele revyen , og bandet leverer en solid prestasjon . 
« På ekte » er en god revy og en soleklar femmer , men vi skulle gjerne sett litt mer originalitet , og flere virkelige høydepunkter for å nå helt til topps . 
Det er enkelte revyer hvor det er én sketsj elle én skuespiller man husker i lang tid etterpå . 
Fossrevyen 2017 er ikke nødvendigvis den typen revy , men heller en klassisk godt gjennomført revy . 
På ekte . 
Rudrevyen 2017 : 
Et absurd punktert hoppeslott Rudrevyen er ambisiøs i « Punktert » , men de kommer dessverre ikke helt i mål . 
Det er akkurat litt for langt mellom høydepunktene i denne nokså absurde revyen . 
Sier ordet hoppeslottstilas deg noe ? 
Ikke det , nei ? 
Her inviteres du inn i en verden full av absurditeter . 
I bunn og grunn handler « Punktert » om prøving , feiling og oppblåste mål , men det tar lang tid før trådene sys sammen . 
Her savner jeg en tydeligere rød tråd for å veilede publikum underveis . 
Hoppeslottet blir brukt som en metafor for det å gå på trynet . 
Man bygger opp forventninger på vei opp , punkterer , og ramler ned igjen . 
Og så begynner man på nytt . 
Det virker som om Rudrevyen 2017 forsøker å lage en slags metafortelling om det å bestige oppblåste mål og de etterfølgende kræsjlandingene . 
Konseptet er spennende og ambisiøst , men her kommer man dessverre ikke helt i mål . 
Flere muligheter 
I år som i fjor føles det som om man ikke har utnyttet temaets mange muligheter godt nok . 
Her er det enormt mye man kunne spilt videre på , og flere av innslagene føles litt halvveis . 
Også i år er kulissene og innpakningen godt gjennomført : 
Rudelevene har bygget en flott scene , de har flinke dansere og et kjempeband . 
Likevel er det noe som skurrer med selve innholdet i revyen , og det er tidvis vanskelig å henge med i svingene på hva tanken bak de ulike sketsjene egentlig er . 
Snap-kongen Revyens absolutte høydepunkt er kongens nyttårstale – en « 2016 recap i håp om noe bedre . 
» Her har de klippet nyttårstalen sammen , og lagt på Snapchat-filtre på kongen . 
Det er utrolig enkelt , men samtidig hysterisk morsomt . 
Samtykke-scenen er også morsom , og føles veldig tidsriktig . 
Scenen som handler om likeverd og samtykke når det gjelder sex , spiller på stereotypier og aktuell samfunnsdebatt . 
Ideen er god , men scenen kunne samtidig med fordel strammes litt inn for å bli enda litt morsommere og mer på kornet . 
Bryllupssenen hvor « Robbie fuckings Williams » skal opptre , er kanskje revyens mest absurde , og blant revyens beste innslag . 
La oss nøye oss med å si at den inneholder blant annet følgende : 
Erna Solberg på trampoline , et oppblåsbart hoppeslott på scenen og Robbie Williams som er stått opp fra de døde . 
Til tross for absurditeter fungerer dette storslåtte sang- og dansenummeret godt som en avslutning på første akt . 
Bedre punchlines 
Jeg savner tydeligere og morsommere punchlines eller sluttpoengene i en rekke av sketsjene , som for eksempel Breakfast at Tiffanys-scenen og begravelsesscenen . 
En annen utfordring med Rudrevyen er at det dessverre ofte er vanskelig å høre tekstene godt nok , vokaler drukner litt for ofte i musikken . 
I « Punktert » må man tilgi en del sure toner og savn etter tydeligere politisk satire . 
For når revyen er god , er den virkelig god , med enkelte storslåtte scener . 
Jeg skulle bare ønske den var strammet bedre inn , og at satiren traff litt bedre . 
Nissenrevyen 2017 : 
Ikke et kjedelig sekund i Skam-kulissene Nissenrevyen har utvilsomt et av årets sterkeste skuespillerensembler , men de kunne med fordel gjort enda mer ut av seg . 
« MAX » er en revy om forbrukssamfunnet . 
Om å kjøpe og eie , kaste og bruke . 
Om higet etter alltid å ville ha mer , mer og atter mer . 
Det er mange temaer de går inn på , men kanskje er temaet for bredt og vanskelig å fange , for formidlingen når dessverre ikke helt opp mot toppkarakterene selv om det er mye bra å si om revyen . 
Blant temaene som ikke helt faller innunder er supporterkultur , 4-stjerners middag , jødebandet til Joe , og ymse sketsjer med runking som tema . 
Litt for enkelt , rett og slett . 
OBS-revyen hadde også premiere i 6. januar . 
Les anmeldelsen her : 
Vriene er best 
Jeg får litt følelsen av ikke å ta poenget i mange av sketsjene – og når det kommer et poeng jeg tar , så ødelegges det litt ved at det forklares av skuespillerne . 
Et eksempel er Samsung Note 7 - som går i luften … 
Mhm . 
Det er mange små , morsomme vrier som gjør at man ler og trekker på smilebåndet , men det veier ikke opp for at litt for mange av sketsjene slutter uten en slående punchline . 
Det er på mange måter veldig trist , for det er lite Maia Lohre Køhn , Karoline Schau , Alex Bermann og de andre skuespillerne kunne gjort annerledes . 
De er enorme scenetalenter og profesjonelle ut til fingerspissene – det er rett og slett manus som gjør at Nissenrevyen ikke klatrer til topps i år . 
I flere numre virker det som om fjorårets suksess « Smakløs » er brukt som inspirasjon , blant annet spørreshow med deltaker fra publikum . 
Også videoelementer var er vellykket virkemiddel i 2016 , men er ikke like vellykket i år . 
Særlig når scenen hverken er dimensjonert for å fungere som lerret eller oppløsningen er god nok . 
Gode vokalprestasjoner 
Det blir litt langt mellom høydepunktene , men hver gang Silja Furset og Karoline Schau synger , da er det bare å lytte og klappe . 
Sangerne i bakgrunnen druknet dessverre i bandets musikk og var tidvis knapt hørbare . 
Jeg nominerer herved Alfred Ekker Strande , aka « den berømte Skam-statisten » , til prisen for årets mannlige skuespiller . 
Dette gjøres vel bevisst om den underliggende faren for at Ekker Strande gjør som publikummer Ulf og legger an på ham . 
Jeg skrev det samme i fjor , men hans prestasjon er fantastisk også i år . 
Ikke rart han blir brukt i nesten hvert eneste innslag – til og med som brannvakt for å informere sikkerhetsinformasjonen ! 
Han er like fantastisk i rollen som poeten Per Mathias Høgmo , som ekstatisk tenåringsgutt på date . 
Energien er upåklagelig , gjennomføringen er svært bra , skuespillerne er av høyt kaliber , men manus holder dessverre ikke samme nivå . 
Det er for få paralleller , for få høydepunkter , og noen voldsomme politiske stikk innimellom et og annet høydepunkt . 
« MAX » er best i midtpartiene , før det dras for langt eller avsluttes for brått . 
Det blir for lite smart . 
Derfor blir dette en bra revy , men ikke en revy som jakter de aller gjeveste karakterene . 
En god og solid 4-er - rett og slett . 
« MAX » avsluttes med en moralpreken om å bruke det man har – det proklamerer Nissenrevyen 2017 at de gjør . 
Men de kunne altså utnyttet ressursene sine enda litt bedre denne gangen . 
Stabekkrevyen 2017 : 
Smart , men ikke smart nok Stabekkrevyen byr på gode skuespillerprestasjoner og smarte løsninger på sketsjer , men revyens tema tar kvelertak på seg selv . 
« Vi blir kvalt » , synger skuespillerne i åpningsnummeret til Stabekkrevyen 2017 , og understreker dermed tema først som sist . 
Sylvi Listhaug er ved roret , forurensingen øker , Therese Johaug griner og Trump sitter med makten . 
Verden « går til helvete » , mens skolerevyene brukes som « plattform til å være pinlig moraliserende » , som det påpekes avslutningsvis . 
« Kvelertak » er en god revy med flere poengterte og smarte sketsjer . 
At verden er på randen av bristepunktet , oppleves imidlertid ikke som et like smart og gjennomarbeidet tema . 
Forfjamset publikummer er god vri Åpningsnummeret starter med ujevn lyd fra lydteknikernes side , samt noen sure toner her og der . 
Deretter tar det seg opp , og Stabekkrevyen 2017 byr på et par særdeles smarte sketsjer . 
« ÆØÅ » og « Blekkulf rydder opp » er gode eksempler på dette . 
Begge har politisk brodd , og der førstnevnte harselerer med Sylvi Listhaugs innvandringspolitikk , kaster den andre inn forslaget om å tilkalle Ompa-lompaer fra Charlie og sjokoladefabrikken til Oslo for å redde hovedstaden fra søppelfadesen . 
Revyens desidert beste sketsj er « Odins foreldre » , hvor et foreldremøte ender i oppstarten på foreldreekvivalenten til den innvandringsskeptiske gruppen « Odins soldater » . 
Målet er å ta et hardt oppgjør med mobbing blant ungene . 
En velfungerende tvist skjer når en tilfeldig publikummer blir tatt opp på scenen under sketsjen . 
Gjestens ( ufrivillige ) forfjamsede tilstedeværelse fungerer overraskende godt og bidrar til en enda mer lattervekkende forestilling . 
Dersom du ikke er av typen som liker rampelyset , vær altså varsom med å sette deg på første rad . 
Et herlig kollektiv 
I tillegg får vi følge et kollektiv i flere sketsjer som prøver å finne sin plass innenfor leilighetens fire vegger – muligens et bilde på hvordan vi mennesker generelt prøver å finne vår plass i et kaotisk landskap med mange ulike preferanser og behov . 
Henrik Aksnes gjør det særdeles godt som den naive og bekymringsløse , men utrolig morsomme , romkameraten « Øyvind » som blir helt på styr av at den syriske flyktningen Zaid « aldri har smakt jubelsalami » . 
Aksnes skiller seg også ut i en rekke andre sketsjer som « Jeg elsker deg » og « Norske nordmenn » , og han er en god kandidat til å vinne Revykavalkadens pris for årets mannlige skuespiller . 
Blant kvinnene er det Josefine Janson som briljerer , særlig i rollen som Øyvinds rare beundrer « Eva » . 
Selv om Stabekkrevyen byr på mange gode skuespill- og sangprestasjoner , får man ikke servert de store musikalske innslagene . 
Her er det mer potensial som kunne vært utnyttet . 
At verden tar kvelertak på oss , er i utgangspunktet et godt tema for en revy , men det er ikke alltid godt å si hvordan Stabekkrevyen skiller dette fra bare ren overdrivelse . 
Tema kunne også bare ha vært « for mye av det gode » . 
Fine musikalske innslag Stabekkrevyens husband byr på et bredt spekter av musikksjangre i sine låtvalg . 
Alt fra « Crazy Frog » og Dr. Dre til a-ha og Queens . 
De er en fryd for øret , så lenge de holder seg synkronisert og ikke lar premièrenervene ta overhånd . 
I tillegg har Stabekkrevyen et danseensemble med høye spark . 
Ensemblets solonummer oppleves som et forfriskende pauseinnslag i humorrekken . 
« Kvelertak » er en god revy med talentfulle skuespillere som drar helhetsinntrykket opp , men uten den gjennomgående kraften i punchlinjene som får Aftenpostens anmelder til å le ofte nok . 
Revyen holder derfor til en svært sterk firer . 
Snilerevyen 2018 : 
Energisk misforståelseshumor 
Produktet står ikke helt til innsatsen Lillestrøm-elevene har lagt ned i årets revy . 
Misforståelser er en nærmest utømmelig kilde til humor , og dermed også et godt utgangspunkt for en skolerevy . 
Men misforståelsesvitsene i Vent , hva ? blir for enkle . 
« Heng ham ikke vent til jeg kommer » Det starter tradisjonelt , med scenearbeideren som har misforstått premièredatoen og tror det er generalprøve . 
Gitaristen i bandet har misforstått hvilken rolle han søkte på , men får være skuespiller likevel . 
En av de første sketsjene er også basert på den velkjente misforståelsen om hvor kommaet skal være i meldingen « heng ham ikke vent til jeg kommer » . 
Noe som får fatale konsekvenser for han som er for sen til et viktig møte . 
Selv om det er nokså absurd , får innslaget pluss for den aktuelle referansen i at han må henge seg litt bortgjemt , « de vil jo ikke at masse youtubere skal komme strømmende » . 
Platte misforståelser 
En skjebnesvanger misforståelse rammer også Sylvi Listhaug , som skal vise hvor bratt en bakke var , men ender i fengsel for nazihilsen . 
Andre misforståelser er bare platte , som damen som ringer Peppes Pizza i stedet for brannvesenet , eller skuespilleren ( Magnus Stokkeland ) som går på manusmøte i elefantstringtruse fordi han trodde det var « anusmøte » . 
Og er ikke det samme elefanttruse som i fjorårets revy ? 
Stokkeland skal likevel ha ros for at han byr på seg selv , blant annet i rollen som Torbjørn Røe Isaksen som synger om å bli kul igjen etter at fraværsgrensen gjorde ham upopulær blant de unge . 
Den gjennomgående historien i Vent , hva ? dreier seg egentlig om Albert , en gutt med en enorm hjerne som stadig vokser . 
Han leter etter faren sin , ikke overraskende på grunn av en misforståelse . 
Fortellingen er ganske usammenhengende , og revyen gjør selv et poeng av at de ikke helt vet hvordan den skal avsluttes . 
Unge instruktører Vent , hva ? viser tidvis at de evner å leke med formatet , selv om det at manusforfatterne dukker opp på scenen også kan tolkes som mangel på bedre løsninger . 
Humoren er ofte basert på enkle poenger , ordspill og rekvisitter som rare hatter og glitrende tights . 
Det er tydelig at en del sketsjer ikke slår like godt an blant de voksne i salen som hos de yngste . 
Det som redder Snilerevyen er likevel en stor porsjon energi og kreativitet . 
Da er det også unødvendig at sketsjen med de to MGP jr.-rapperne med altfor grove tekster henter ideen fra Bård Tufte Johansen og Harald Eias versjon av « To små karer » . 
Bandet gjør en hederlig innsats og involveres i forestillingen på flere måter . 
Selv om revyen har et svært varierende og løst sammenknyttet innhold , er den tro mot konseptet og blir sjelden kjedelig . 
I motsetning til mange andre skolerevyer har Snilerevyen ingen innleide aktører . 
Instruktørene er forståelig nok opptatt av å påpeke hvor unge og uerfarne de er , og at elevene gjør alt selv . 
I fjor holdt det nesten til toppkarakter . 
Men alle revyene må tåle å måles opp mot de beste . 
Og det tåler dessverre Snilerevyen 2018 ikke . 
Nissenrevyen 2018 : 
Ikke stopp , vær så snill 
Endelig en revy som tør å krenke og som evner å lage god humor ut av det . 
Hverken skuespillerne eller instruktørene i årets Nissenrevy , Snill , er redde for å harselere med politisk ukorrekte tema . 
Kritikken er klar : 
Vi er blitt for snille i dagens samfunn , så redde for å tråkke folk på tærne at det går ut over folks ve og vel . 
Resultatet er en komisk revy som utfordrer publikum og treffer tidsånden . 
Som når « Synnøve » mister jobb og hjem etter å ha postet en blondinevits på Instagram . 
Hendelsen ender i NRKs nyhetssending under navnet « Synnøve-saken » , hvor humoreksperter skal uttale seg om vitsen var morsom eller ikke . 
Sylvi Listhaug bruker anledningen til å vise frem sin dobbeltmoral . 
Nissenrevyen 2018 evner å servere en saftig kommentar til samfunnets hårsårhet , men på en måte Bård Tufte Johansen aldri klarte i « Krenk 2015 » . 
Skuer utover egen navle Muslimer , dverger , kulturell appropriasjon og tvekjønnede får gjennomgå , og overdrivelse er et mye brukt virkemiddel . 
Det er mye energi , originalitet og diskrete referanser til blant annet Giske-saken , Jul i Blodfjell og selvfølgelig Skam , men uten at det blir tema for sketsjene . 
De er poengterte og har gode avslutninger . 
Karakterene har ofte overraskende vendepunkter i sketsjene , som når den utrolig irriterende tinderdaten , som ytrer krenkelser hele tiden og avslutter hver setning med at han « bare tulla » , viser seg å ha sosial angst . 
Det er provoserende , gjenkjennbart og uanstrengt artig hele veien . 
Man glemmer til og med at man sitter klaustrofobisk tett med sidemannen i et varmt og svært intimt lokale . 
For endelig kommer en skolerevy som ikke har unges indre liv som tema , men som skuer utover og tar utviklingen av et lettkrenket samfunn under humorlupen . 
Her kommer humor som samfunnskritisk sjanger til sin rett . 
Knallsterke skuespillere 
Skuespillerne har trøkk og trygghet på scenen . 
Muligens fordi de har tre svært erfarne tekstforfattere i ryggen og et knallsterkt , men innleid band med seg på scenen . 
Skuespillerne har selv vært med å skrive flere av sketsjene og kan dem ut til fingerspissene . 
Å gjøre feil på scenen blir uten anstrengelse gjort om til en morsom og improvisert del av sketsjen – noe drevne revyskuespillere ikke alltid evner . 
Imponerende improvisasjon 
Det er ikke noe skuespillerne ikke kan . 
De fleste synger godt og klarer til og med flere ganger å improvisere på scenen . 
Her skal spesielt Alfred Ekker Strande trekkes frem , som på oppfordring fra en publikummer parodierer fotballkommentator i TV 2 , Øyvind Alsaker , for å « gjøre noe snilt » for oss som ser på . 
Det er vanskelig å dra frem noe Nissenrevyen kunne gjort bedre . 
Kanskje kunne skuespillerne øvd mer på dansekoreografien eller revysjefene turt å satse på egne medelever som musikere i bandet . 
Uansett føler jeg meg slett ikke snill når jeg gir revyen toppkarakter . 
Det er faktisk fortjent . 
Munchrevyen 2018 : 
La det krenkes ! 
Det er vanskelig å kalle høydepunktene i « Revylusjon » noe annet enn spektakulære . 
Edvard Munch videregående er blant de mest ambisiøse i skolerevysesongen og vant til gode karakterer . 
I år presenterer de Revylusjon , en kommentar til krenkesamfunnet , og hårsåre nordmenn får kjørt seg . 
For det meste treffer både satire og vitser blink . 
Gjør de ikke det , reddes sketsjer av strålende skuespill , engasjement og et fantastisk band . 
Tåler Broadway-sammenligningen 
Skal det trekkes for noe i Revylusjon , er det en forsiktig start med vitser som ikke alltid sitter . 
En sketsj om « Den narkomane skolesekken » – et skuespilleremseble satt sammen av narkomane som tøyser med Shakespeare – kunne hatt et skarpere manus . 
En sketsj om nordmenns forhold til dugnad får heller ikke publikum til å falle ut av stolen i latter . 
Men alle tegn til svakhet blir feid til side av den storslagne avslutningen av første akt . 
En tenåringsdatter , Iben Dalen , klager på at hun ikke får Iphone X. Faren , spilt av Jesper Fosdahl , svarer med et ellevilt musikalnummer – en versjon av Neil Patrick Harris ’ utrolige åpningsnummer fra Tony-utdelingen i 2013 : 
Det er modig , og Munch-revyen tåler sammenligningen . 
Det blir virkelig minneverdig . 
Premisset for sketsjen er spesielt godt tenkt : 
Faren sier at han ikke har råd til en Iphone X og leier inn et storband og en liten hær av dansere for å understreke poenget sitt . 
Dalen poengterer absurditeten og viser at Munchrevyen tør leke med formatet . 
Krenk meg her og krenk meg der 
Det er et mer enn fantastisk band , strålende dansere og helproft skuespill som løfter Munchrevyen til topps . 
Produksjonen er stram , holder seg til konseptet og har flere karakterer og sketsjer som går igjen . 
Helt i starten ser vi en arbeidsplass der « Tore » alltid krenker kollegene for den minste ting . 
Her plantes vitser og karakterer som kommer tilbake og utvikler seg gjennom kvelden , et av Munchrevyens modigste grep . 
Simon Mørland i papegøyekostyme ser alvorlig på publikum og kommenterer at noe ikke er « papegøyalt » . 
Først møtes vitsen av forsiktig latter i salen , men det gir uttelling langt senere i forestillingen . 
Det er vanskelig å ikke bli imponert . 
I annen akt leker de enda mer med sketsjformatet og publikums forventninger . 
Bandet trekkes med i handlingen når en mann har spilt bort huset , kona , barna – og bandet – i poker . 
Og hvordan i alle dager rekker disse revyene å bake inn Trond Giske-referanser på så kort tid ? 
Forestilling i særklasse 
Konklusjonen er klar . 
Til tross for noen svake øyeblikk helt i starten – svakheter som også kan skyldes et publikum som trenger noe oppvarming – er det alltid noe å glede seg over i Revylusjon . 
To timer flyr unna på Edderkoppen og avsluttes med velfortjent trampeklapp . 
Dette er en forestilling i særklasse fra Edvard Munch Videregående skole . 
Blindernrevyen 2018 : 
Du verden , for et band « Hva i all verden ? » er tidvis både aktuell og ganske morsom , men det er likevel musikerne som gjør best inntrykk i årets Blindern-revy . 
Gikk verden av hengslene i 2017 ? 
Hvordan skal vi forholde oss til Trump , atomtrusler og nazister som marsjerer i gatene « bare et steinkast fra Kardemomme by » ? 
Var det bedre før ? 
Med bilder fra nyhetsåret på skjermen i bakgrunnen er dette spørsmålene som stilles i revyens åpningsmonolog . 
Den blir imidlertid raskt avbrutt , blant annet av en journalist som er ute etter sensasjonelle overskrifter , en gjeng basketballspillere – « vi er jo tross alt i en gymsal » – og en gorilla som vandrer gjennom kaoset . 
Stemningen er satt for en samfunnsaktuell og leken revy-opplevelse på Blindern videregående skole . 
« Wocketman » og bedriftsmøte i IS Dessverre innfrir ikke fortsettelsen helt . 
Enkelte av sketsjene tuller riktignok med aktuelle temaer , som HMS-tiltak i IS og regjeringsforhandlinger . 
Rebecca Bull i rollen som Apple-sjef tar lansering av ny Iphone-modell på kornet . 
Det samme gjelder « Sykehus Pluss » , der paret på fødestuen må vente gjennom reklamepausene fordi de valgte gratisversjonen fremfor premiumabonnementet . 
Donald Trump og Kim Jong-un må med , og i rollene som de to forvokste babyene som krangler til tonene av « Rocketman » , finner vi Rakel Hilleren og Synne Holst Hansen . 
Det står ikke på ideene , men poengene kunne vært dratt enda litt lengre . 
Til tross for alt det rare som har skjedd i verden , dukker hverken nazistene , Jensen-saken eller fidget-spinnerne fra introen opp i forestillingen . 
Flere sketsjer faller langt utenfor temaet og er verken spesielt originale eller aktuelle . 
For eksempel Oslo-guiden som snakker « norwenglish » og vil ta med turistene til « the big thing » og « the major living room » . 
Det siste stoppet på « the øst-cunt » slo riktignok an blant publikum . 
Bandet best 
Det som utmerker seg mest med Blindern-revyen , er , i år som i fjor , de musikalske prestasjonene . 
Husorkesteret , ledet av kapellmester Konstantin Ellingsberg Helmer , får stor plass mellom sketsjene og briljerer i et eget instrumentalnummer . 
Det er derfor påfallende at revyen ikke benytter musikerne mer gjennom forestillingen , og ikke bare mellom sketsjene . 
Det samspilte bandet står også i kontrast til skuespillernes fellesnumre , hvor både sang og dans kunne vært hakket mer koordinert . 
Skuespillerne viser imidlertid stor entusiasme og spilleglede på scenen . 
« Hva i all verden ? » er en blanding av aktuelle temaer og gamle oppskrifter , iblandet noen absurde øyeblikk , som da en avokado skildrer livet sitt på vei over scenen . 
Revyen skal ha for at de henter opp igjen poenger og personer fra tidligere i forestillingen , for eksempel når en rekke av karakterene møtes i fakkeltog mot pyromane på slutten . 
Blindernrevyen 2018 har stort potensial , men for varierende nivå . 
Få danse- og sangnumre og ikke alltid like gjennomførte ideer gjør at den havner midt på treet . 
Fossrevyen 2018 : 
Nesten kulest i klassen 
Fossrevyen leverer varene . 
« Hvorfor er det så lett å bomme og så vanskelig å treffe ? » spør Foss-elevene i revyen med det enkle , men likevel så vanskelige konseptet : 
Hva er egentlig kult ? 
Og Fossrevyen treffer stort sett blink . 
Akkompagnert av et stort danseensemble , kor og revyband med strykerrekke og det hele , får skuespillerne boltre seg i det instruktørene kaller « 100 % dustehumor » . 
Ikke for flinke At Foss videregående skole , med sin kjente musikk- , dans- og dramalinje leverer sceneunderholdning av høy klasse , er ingen stor overraskelse . 
Da er det ekstra gøy at revyen tør å være litt dustete , og ikke tar seg selv blodseriøst . 
Mange av sketsjene har absurde elementer , som den sårbare ballonggutten med saks og jobbkandidaten med den usynlige hunden . 
Vi får tro at det også er litt selvironi i sangnummeret om at det er « verdens viktigste konkurranse » å bli årets revy . 
Satire og fjas Høydepunktene er mange og varierte . 
Fra den barokke duellen mellom komponistene Monteverdi og Georg Friedrich , til Birkelunden-sangen som fremføres på musikkpaviljongen av tilfeldig utvalgte Grünerløkka-hipstere hver søndag . 
I Matrix-sketsjen er den utvalgte ikke særlig kul når hun utnytter at resten av verden har frosset til å prompe en irriterende venninne i ansiktet . 
Vi møter også Dårlig Hjort ( broren til Helga og Vigdis ) som har store problemer med lavkulturelle referanser . 
Revyskuespillernes prestasjoner løfter mange av sketsjene , og selv om det er vanskelig å trekke frem bare noen , bør både Kasper Hellstrøm Nordahl og Mathea Stensæth Josefsen nevnes . 
En god blanding av satire og tøys får vi også i Spellemannpris-utdelingen der prisen for årets kvinnelige artist går til en krykke , som selvfølgelig blir veldig « krykkelig » . 
Sketsjen støttes deretter opp av videogratulasjoner til krykken fra kjente fjes ( flere av dem tidligere Foss-elever ) som Jannike Kruse , Kevin Vågenes og Oral Bee . 
Kanskje litt teit , men det er vanskelig ikke å le . 
Les også : 
Ikke så kult med tiss og bæsj Det er likevel i musikknumrene at Fossrevyen virkelig skinner . 
Med et imponerende antall dansere på scenen og proft band i ryggen blir det selvsagt trøkk . 
Birøkter Barapaps versjon av « Scatman » er et eksempel . 
Og i motsetning til hva « verdens kuleste person » mener , er dansen rundt « kilden til kulhet » alt annet enn klein . 
Ingen er perfekte , heller ikke Det er kult . 
Særlig kunne flere av sketsjene hatt enda litt mer treffende avslutninger . 
Revyen sprenger ingen grenser , og det er vel også neppe første gang de tre kineserne på Højbro plass dukker opp på en revyscene . 
Noen ganger blir humoren litt for dustete . 
At den nyinnflyttede russeren i kollektivet serverer « bæsj med flass » som ligner kokosboller og at noen på Birkelunden har tisset i kaffen til en av sangerne er ikke så festlig . 
Likevel går tiden overraskende fort gjennom Fossrevyens to akter . 
Og det er nok et bevis på avslutningssangen har helt rett : 
« ingen kan si at det ikke var bra » . 
Vallerrevyen 2018 : 
« Noen Hjemme » er en real hjemmeseier Vallerrevyen 2018 er ikke bare smart , frekk og veldig , veldig morsom . 
Den er også et heidundrende show . 
Når du sklir nedover bakkene fra Valler videregående etter endt forestilling , har du fått absolutt alt du kan ønske seg i en revy . 
Helt nye påfunn , absurde innslag og anerkjennende nikk til fire tiår med humor- og musikalhistorie . 
Og som ikke det var nok : 
Bandet på scenen teller 11 mann , hvorav seks blåsere . 
I år er anmeldelsene strengere : 
Aftenpostens nye skolerevyanmelder varsler strengere krav 
Et drivende godt åpningsnummer Noen hjemme har to røde tråder : 
Én på form og én på innhold . 
Hjemme-metaforen er forbeholdt formen . 
En dør på hjul og en knallrød sofa brukes som bærende rekvisitter forestillingen gjennom . 
Åpningsnummeret « Hjemme » er et skoleeksempel på god musikalkoreografi . 
Ni skuespillere sendes inn og ut av dører , sofaer , tango-opptrinn , vanne-plante-positurer og vekslende solistnummer , uten at det virker rotete ett eneste sekund . 
Her er de andre revyene som har fått terningkast seks : 
Steinerskoleklassen fra helvete 
Men så , i fjerde nummer kommer Vallerrevyens egentlige misjon frem : 
De vil drive harselas med den politiske korrektheten som herjer vårt land . 
Jo da , dette er kanskje tema for samtlige revyer i år , men Vallerrevyen 2018 gjør det med en helt egen teft og noen helt nye tvister . 
I « Fra fremtidens generasjon til nåtidens samfunn » er seks svartkledte ungdommer på Ungdommens Kulturmønstring ( UKM ) . 
Gjennom overdrevet dans-i-trikot og voldsomme språklige bilder , er de steinerskoleklassen fra helvete . 
« Jorden er ute av sin komfortsone . 
Den er inne i en komfyrsone » , sier en gravalvorlig UKM-deltager , og faller død om på gulvet . 
Det er en sketsj som blir morsom fordi den er fremført med stort alvor og høy koreografisk presisjon . 
Sketsjen nikker til tidligere Valler-elev Harald Eia , men Vallerrevyen hyller ikke bare sine egne . 
Nummeret « 2084 » er en omskrevet versjon av KLMs « Motstandskamp mot røykeloven » fra midten av 90-tallet . 
Jihadister , taco – og elghumor Vallerrevyen er spekket med showstoppere . 
Madeleine 
Kiær gjør en fantastisk bergenskrapperimitasjon i « Eg Ve Te Bergen » . 
Pernille Frostad er en herlig jordnær jihadist-videoblogger i « Please Subscribe » . 
Mens nummeret « Færra Te Mexico » , om familien som vil misjonere fredagstacoen til Mexico , er et oppkomme av musikalitet og timing . 
Morsomt og mesterlig 
Vallerrevyen har også to andre store fordeler . 
Sistnevnte består av skolens egne elever , og er det storbandet du drømte om som barn , men aldri egentlig har hørt . 
På Vallerrevyen har de nye arrangementer på alt fra Stephen Sondheims musikal Company til Hjemme Alene-temaet . 
En fryd ! 
I alt 450 av skolens 530 elever står bak årets Vallerrevy , og det synes at dette er et fellesprosjekt . 
Her gir skuespillerne hverandre rom , og det er ingen stjerner som har tatt over showet hverken foran eller bak scenen . 
Det er en kvalitet i seg selv . 
Kjære Vallerelever , sov litt ekstra lenge i dag . 
Revyen deres er både morsom og mesterlig . 
OBS-revyen 2018 : 
Et mylder av oppfinnsomhet Hardrockerne i Lordi finner seg selv , og revygruppen ved Oslo by Steinerskole vinner publikum . 
Vi er samlet rundt badstuovnen sammen med medlemmene i Lordi , det finske hardrockbandet som vant Eurovision i 2006 . 
Siden den gang har det vært litt stille . 
Ikke så rart , ettersom selveste Mr. Lordi har stengt hele gjengen inne i en av Finlands tre millioner badstuer . 
Mr. Lordi , spilt av Viktor da Silva , er en pedagogisk og lavmælt fyr , men så fort det snakkes om å forlate badstuen blir det tydelig at her slipper ingen ut . 
Oppfinnsomhet og få klisjeer 
Bak maskene finner vi en gruppe i badekåper som har mistet troen på Satan . 
Nå håper de at reggae kan være nøkkelen til frihet . 
Slik blir vi raskt dratt inn i OBS-revyens komiske univers . 
Vi skal riktignok ut av badstuen og innom alt fra den makabre « Global warming on ice » og en liten grønnsakssuppemusikal , til eventyr med « Freaky friday » -vri i New York . 
Felles for de fleste sketsjene i « Lordi , hvor ble det av dere i alt mylderet ? » er masse oppfinnsomhet og originalitet . 
Man er heller ikke redd for å bruke litt tid på å fortelle en historie , selv om premisset av og til kan bli litt innviklet . 
Innslaget « 20 spørsmål » kunne for eksempel fort falt i klisjéfellen , men henter seg inn da det viser seg at det hele egentlig har vært NRKs norskopplæringsprogram for rumenere , som mildt sagt ikke er blide for den norsken de har lært gjennom alle disse årene : 
« What the fuck is skravlebøtte og skurtresker » , liksom . 
På landsmøtet til « Sydenpartiet de bleke » er det ikke dialogen som er morsomst , men når partimedlemmene stapper så mange marshmallows de kan inn i munnen eller spruter vann i fjeset på hverandre i bakgrunnen , er det enkel og effektiv humor . 
Publikum klarer i alle fall ikke å holde seg . 
Tett på tilskuerne Skuespillerprestasjonene er det ingenting å si på . 
Spesielt bør Cecilia Iversen trekkes frem , i et bredt spekter av roller som spenner fra Knut Borge i « 20 spørsmål » til romvesen-versjonen av Maria Mena og « småsulten-mannen » . 
Også bandet , med hele fire sangere , holder et svært høyt nivå gjennom hele forestillingen , og imponerer spesielt i starten av andre akt . 
Med scenen på gulvnivå og publikum rundt på tre kanter , oppnår skuespillerne ekstra god kontakt . 
Slik kan de også kidnappe en liten gutt i « pustepausen » som « ikke er en sketsj » , men performance-kunst som skal bevisstgjøre oss på samfunnets brutalitet . 
Bortsett fra forsvaret for flere « dickpicks » , tar ikke OBS-revyen opp de mest dagsaktuelle sakene . 
Men det er helt greit å ta en liten pause fra alle Trond Giskene og Donald Trumpene som befinner seg på mange av årets skolerevyscener . 
Den berømte røde tråden er heller ikke å spore , selv om det tross alt er bra at ikke hele revyen utspiller seg inne i Lordis badstue . 
Selve Lordi-historien , som er rammen for revyen , har ikke så mye handling , men er mer en rekke langtrukne filosofiske betraktninger om alt fra Foodora til Fornebu . 
OBS-revyen beviser like fullt med sin uhøytidelige sjarm at det ikke er nødvendig med et dyrt og overdrevent sceneshow for å levere en solid og morsom revy . 
Rudrevyen 2018 : 
Talentfulle skuespillere , men humor uten ryggrad Rudrevyen byr på gode parodier og prestasjoner på scenen . 
Men innholdet utfordrer hverken publikum eller revysjangeren . 
Rudrevyens promomateriale og åpningsnummer lover en forestilling der publikum kommer tett på skuespillerne . 
Vi skal inn til beinet hos dem som står på scenen , bak alle ytre karaktertrekk . 
På veien dit er det mye energi og flere absurde og morsomme sketsjer . 
Men på tross av svært talentfulle skuespillere og musikere på scenen , er ikke totalinntrykket av revyen godt nok til å nå toppen . 
Parodierer til gull 
Rudrevyen er på sitt beste når den parodierer kjente fenomener . 
For eksempel homofile og lesbiskes syn på bifile som beslutningsvegrere , og QuizDan . 
Den når sitt absolutte høydepunkt allerede i første akt , når tre av de kvinnelige skuespillerne parodierer gutta krutt , på evig higen etter anerkjennelse for alt mulig . 
Her er det skuespillernes prestasjoner som får latterkulene til å trille . 
At de i tillegg rapper , gjør sketsjen ellevill . 
Publikum ler også godt idet « Joakim » skal møte familien til sin nye kjæreste for første gang og får innblikk i en kristen tro som går fra vanlig bordbønn til en overdreven korøvelse med munkekapper . 
Resultatet er en herlig religiøs satire med flere humoristiske og absurde detaljer . 
Talentfulle skuespillere 
Det er ikke mangel på talentfulle skuespillere i årets revy . 
Spesielt Randi Bye skiller seg ut , både i karakterinnlevelse og som sanger . 
Rudrevyen skinner også når de får vist frem sine mange dyktige musikere i både band og kor . 
Men humoren i Rudrevyen drukner flere ganger i mange ord og forklaringer . 
Som når to av skuespillerne skal overbevise publikum om at de er slemme ( « Jeg er så slem at jeg aldri gir stående applaus , selv om jeg liker stykket » ) , eller når skuespiller Regine Gude ved flere anledninger må kjempe for å få lov til å utføre en Trump-parodi , fordi « en revy må jo ha politisk brodd » , og « skolerevyer skal handle om det vi unge er og vil » . 
Dette metaperspektivet på egen revy går igjen gjennom hele revyen . 
Det fungerer godt til tider , men blir for mye av det gode når publikum stadig vekk blir minnet på at de sitter i en sal og ser revy . 
Hva med å spille ut humoren , istedenfor å fortelle den så eksplisitt ? 
Dette er fullt mulig , noe Rudrevyen også viser med den morsomme og overraskende sketsjen som parodierer Michael Jackson , helt ordløst . 
Ingen utfordring 
Omveien instruktørene har gått ved ikke å tørre å skjære helt inn til beinet , gjør at de utfordrer hverken publikum eller revysjangeren . 
Jeg savner progressiv leking med humor eller nye syn på samfunnet . 
Rudrevyen er en god og til tider morsom revy , med mange talentfulle musikere , dansere og skuespiller , men innholdet har litt for lite ryggrad til at revyen når toppkarakter i år . 
Persrevyen 2018 : 
Absurditetens fantastiske teater 
En leksjon i å få mye ut av lite . 
Persrevyen er , kort oppsummert , to timer med sjarm og latterkuler . 
Noen sketsjer er nok til å få publikum , inkludert anmelderen , til å hyle av latter – og det blir ekstra imponerende av et lavt budsjett og smarte løsninger . 
Etter at Persbråten ikke hadde revy i fjor , presenteres årets mystiske konsept uten stor fanfare . 
I forkant avslører de ikke hva tittelen 
Hvor er fu ? betyr , og det kommer ikke denne anmeldelsen til å gjøre heller . 
Gjennom kvelden bygges en klassisk kjærlighetshistorie mellom to tenåringer opp i små drypp , men den er ikke avgjørende for å bli underholdt av skuespillere og manus som viser sjeldent høyt nivå av spilleglede og komisk talent . 
Men best av alt er den åpenbart grundige tankeprosessen bak 
Hvor er fu ? 
Her har erfarne og smarte instruktører klemt ut maksimalt potensial fra de tilgjengelige ressursene . 
Manus og kreativitet er i hovedsetet , og det kan gjøre en like god jobb som et kjempebudsjett og storband for å gi publikum en minneverdig kveld . 
Nær umulig å ikke le Det sparker i gang en kveld fylt av latterkuler og sjarmbomber . 
Det er for mange høydepunkter til å liste opp , men noen sketsjer fortjener å trekkes frem : 
Den væpnede revolusjonen i hønsehuset , en snill rap-battle på konfirmasjonsleir og utdatert teknologi – Internet Explorer , CD-platen og FM-båndet – som viser sin frustrasjon over at vinylplaten blir kul og retro . 
Alt er lystig og oser av overskudd . 
Det absolutte høydepunktet kommer sent i revyen , med en ultralokal referanse til de korte holdeplassene på T-banen mot Holmenkollen . 
I det beskjeden om at reisende bare kan gå av fra fremste vogn er ferdig , løper et helt sirkus av skuespillere og statister over scenen . 
Det er veldig enkel humor , men det blir nær umulig å ikke le seg fillete mens det innleide bandet spiller « Benny Hill » og skuespillerne tar runde på runde i ulike kostymer . 
Ikke perfekt , bare nesten Persrevyen er ikke perfekt . 
Vitsene er morsomme , men forsiktige og mangler brodden som de aller beste revyene serverer . 
At de heller ikke tar et saftig grep rundt tidsånden , gjør at Persrevyen mangler nerven som de aller beste kan trylle frem . 
Den overhengende historien presenteres i små drypp – noen scener der Sondre Stokke Kleppe vrir seg i frustrasjon og Facebook-statuser som kommenterer forrige sketsj . 
Det er en voldsom oppbygning mot avslutningen , men Persrevyen klarer ikke å ta med seg konseptet helt i mål . 
Avslutningsnummeret blir utydelig og alvorlig . 
Det kommer på tvers den gode stemningen fra resten av kvelden , og det er sørgelig når resten har vært så bra . 
Likevel er det ikke et avgjørende minus for en alt i alt strålende gjennomført revy fra Persbråten videregående skole . 
De teiteste sketsjene er de beste , og svakere sketsjer redder seg alltid inn på utrolig mye sjarm . 
Ullernrevyen 2018 : 
Talenter og sjarm som glimter til Ullern videregående skole gir deg mye av det du vil ha , men ikke alt . 
Gi meg det jeg vil ha starter med en parodi av psykologen Abraham Maslow , aller best kjent for behovspyramiden som er oppkalt etter ham selv . 
Pyramiden – en rangering av menneskets behov i livet – setter premiseet for Ullernrevyen 2018 : 
En kveld med tidvis smarte stikk til menneskelige behov , men mest av alt med sjarmerende sketsjer . 
Maslow-karakteren , spilt av Nicolai Tutturen , dukker opp flere ganger i løpet av forestillingen , med en kort presentasjon av neste nivå i behovspyramiden . 
Parodien i seg selv fungerer sånn passe – det er på ingen måte tydelig at det faktisk er Maslow som parodieres før skuespilleren selv påpeker det , men det skyldes også at Maslow ikke er et kjent ansikt . 
Som en gjenganger som driver revyen videre , fungerer karakteren greit nok , selv om ikke alle vitsene treffer like godt . 
Ullernrevyen fortjener ros for valget av tema – å ta utgangspunkt i menneskelige behov åpner for en haug med ulike sketsjer som alle kan kjenne seg igjen i , uten at de maler seg inn i et hjørne . 
Enkeltprestasjonenes kveld 
Noen enkeltprestasjoner som virkelig skiller seg ut , trekker kraftig opp . 
Gabriel Alashloo Ferrando leker seg gjennom kvelden og viser flere ganger at han har den komiske nerven i kroppen . 
Spesielt når han bærer en lang sketsj så å si på egen hånd og parodierer sine egne foreldre fra Peru og Iran . 
Her får Ferrando jubel og varm applaus fra hele salen – vel fortjent . 
Milly Totland fortjener også å trekkes frem for et solonummer der det ferske Skam-faget på Blindern gjøres narr av . 
Med noen utrolig presise parodier av Skam-karakterene – spesielt Vilde er en fulltreffer – er denne sketsjen et klart høydepunkt i kvelden . 
Blant sketsjene der alle er med , er et kurs i Oslo-dialekten – der Oslo-dialekten egentlig bare betyr å ha overdrevent politisk korrekte meninger – er fryktelig morsomt . 
Mer burde kuttes Perfekt er det ikke . 
Gi meg det jeg vil ha har flere dødpunkter med sketsjer som ikke helt klarer å trekke med seg publikum . 
En kjærlighetshistorie som strekker seg over flere år og innslag , er ikke god nok til å forsvare hvor mye tid den får . 
Hverken karakterene eller historien blir spesielt engasjerende i løpet av de fire aktene , og hva som faktisk skjer , er litt utydelig . 
At det ender opp i en bryllupsscene der Ferrando igjen viser seg frem når han leder hele ensemblet inn i en cover av « Respekt » , Stiffis bidrag til MGP jr. i 2002 : 
Det svakeste er likevel bandet . 
De glimter til , men lider av at de har satt listen for høyt for seg selv . 
Når premièrenerver er en faktor , er det aldri lurt med låtvalg som høres ut som om de er i vanskeligste laget – det resulterer i uungåelige sure toner og småfeil som ikke er avgjørende dårlig , men som bidrar til å trekke ned helhetsinntrykket . 
Det beste med Ullernrevyen er sjarmen – flere sketsjer og enkeltprestasjoner renner over av glede og engasjement . 
Dessverre blir det ikke nok til å redde de svakeste øyeblikkene i en ujevn , men morsom revy . 
Kongshavnrevyen 2018 : 
Ville du gå i pausen ? # metoo 
Det er bare å beklage : 
Dette er en revykalkun . 
Dette skal sies om Kongshavnrevyen : 
De er modige , grove og energiske på scenen . 
Men det hjelper lite når manuset faller fra hverandre og skuespillet sjelden blir mer enn tøys og fjas . 
Etter å ha imponert vår anmelder i fjor med å sprenge grensene for hva det er greit å kødde med , prøver Kongshavnrevyen å provosere seg til et godt resultat i år også . 
Norga , et navn som skal være hunkjønnsversjonen av ordet Norge , vil fortelle en historie om en verden der kjønnsrollene er snudd på hodet . 
Etter # metoo-høsten har kvinnene tatt over med væpnet revolusjon . 
I spissen står Mulan Krekar med sine to støttespillere : 
Kvinnelige versjoner av Donald Trump og Vladimir Putin . 
Premisset i seg selv er morsomt og lover mye . 
Vi får se en episk fortelling om bloggeren Arne Frank som overspilles – tidvis morsomt – av energiske Martin Øygard . 
Historien , som presenteres i fem deler , er lite konsekvent og vanskelig å følge . 
Hovedkarakteren går fra å være en frihetskjemper som må få frem budskapet sitt , til å plutselig være barnslig nyforelsket ut av det blå , før han går tilbake til sitt umotiverte oppdrag . 
Resten av revyen består av flere andre sketsjer med varierte tema , men dessverre med én fellesnevner : 
Det er sjelden hverken morsomt eller imponerende . 
« Haha » Det skal ikke være et krav at en revy har en rød tråd som elegant binder det hele sammen . 
Ofte kan det være veldig gøy å se unge talenter som bare har det gøy på scenen og entusiastisk tøyser seg gjennom to timer . 
Men når det presenteres som en revy om feminisme , blir det rart å kaste hele ideen bort allerede i tredje nummer . 
Senere gjøner Norga med prisutdelinger , der de tradisjonelle kjønnsrollene settes på spissen : 
Kvinner som overdrevent entusiastisk diskuterer frisyrer og utseende parodieres , før den samme sketsjen presenteres på nytt fra et mannlig perspektiv . 
Da bare snøfter skuespillerne kort og bekrefter at ja , det er faktisk en ny frisyre . 
Haha , typisk menn og typisk kvinner . 
Poenget er nok å overdrive , men det faller flatt . 
Noen få lysglimt 
Konghavnrevyen lider selvfølgelig av en uunngåelig sammenligning med skoler som sikter langt høyere , for eksempel den briljante Munchrevyen . 
På Kongshavnrevyen møter publikum en mer strippet scene som krever langt mer av skuespillere og manus . 
Dessverre gjør ingen av dem jobben . 
Det finnes noen lyspunkter : 
Lyd- og lysmessig klarer Kongshavnrevyen til tider å få mye ut av lite . 
Åpningsnummeret ligger langt over resten av kvelden i underholdningsverdi , med en versjon av « Big Spender » som forteller at kvinnene har tatt over verden . 
Bandet gjør også en god jobb , og av og til er de overdrevne og absurde faktene fra skuespillerne morsomme . 
Enkelte vitser er grove nok til at det i seg selv er gøy , som i bryllupsscenen som ender med ellevill dans rundt et nyfødt foster på gulvet . 
Men det klarer ikke å redde det som i alt er en pinlig affære fra Kongshavn videregående skole . 
Det er bare å beklage : 
Dette er en revykalkun . 
OHG-revyen 2018 : 
Leker med komedieilden , men brenner seg sjelden 
En evig lek med publikums forventninger er risikabelt , men spektakulært når det fungerer . 
Oslo Handelsgymnas klarer det nesten hele veien . 
OHG-revyen glitrer på sitt beste og har et elegant løst konsept . 
Men « Rykk frem til start » lider av noe ujevnt nivå og noen dødpunkter som trekker ned . 
Leker med klisjeer Oslo Handelsgymnas er først ute med skolerevy i Oslo i år , noe de legger mye prestisje i . 
I fjor fikk de nesten full pott for « Under overflaten » . 
Årets konsept baserer seg på at livet ikke alltid leverer det du forventer , som i Monopol . 
Du kan trekke sjansekort og ende opp med å rykke frem til start , eller lande i de dyreste nabolagene der motstanderen har plassert et hotell . 
Konseptet blir overforklart i åpningsnummeret , en coverversjon av årets sommerhit , Hkeem & Temurs « Fy Faen » . 
Midt i nummeret stanser musikken brått , og alle skuespillerne må balansere på ett ben mens Angelo Barra trekker ut den nøye uttenkte metaforen . 
Hele ensemblet skjelver i nær perfekt anstrengt mimikk , og allerede her kommer kveldens første gullkorn . 
Gjennom to akter tar OHG-revyen tak i en lang rekke livssituasjoner : 
Å bli dumpa , å bli gravid og å « stalke » en kjekk gutt i flere uker før det viser seg at realiteten ligger langt under forventningene , for å nevne noen . 
Samtidig faller flere sketsjer lengre utenfor konseptet og ender opp som billige vitser . 
Aktørene er nådeløse , og ikke minst morsomme , når de gjør narr av det aller meste . 
Folk flest og kjente profiler får kjørt seg – for eksempel gjennom en overraskende aktuell og grov parodi av Trond Giske som sender latteren gjennom hele salen . 
Høydepunktene gjør nedturene tydeligere 
I rekken av gode skuespillere må Mikkel Lyseggen trekkes frem . 
Med en stor bredde i karakterer og solid levering både på det musikalske og det komiske er han et konstant løft for hele revyen . 
Likevel sitter ikke alt som det skal , og det kan ikke skyldes premièrenerver . 
Alle på scenen er trygge , naturlige og begeistret over det de gjør , en følelse som smitter over på publikum . 
Noen sketsjer trekkes ut med dårlige poenger , som i en sketsj om anonyme adrenalinmisbrukere , som gjør lite for å overraske og leke med formatet . 
Senere kommer et par smale og utdaterte referanser , som en parodi på NRK-gameshowet Amigo , som gikk på TV fra 2005 til 2008 . 
Det er også usikkert hvor mange i publikum som virkelig omfavner referansen til Broadway-suksessen Hamilton . 
Med de tidvis geniale høydepunktene blir nedturene enda tydeligere . 
En sketsj tøyser for eksempel med overdramatiske fortellerstemmer i gamle såpeserier , og det blir en merkelig utdatert referanse som heller ikke er spesielt morsom . 
Kvelden blir aldri kjedelig eller pinlig , men for mange middelmådige sketsjer trekker « Rykk frem til start » et stykke unna toppkarakteren . 
Skirevyen 2018 : 
Ingen annen mulighet enn toppkarakteren Hysterisk morsomt , fylt til randen av kvalitet og forfriskende frekt . 
Se Skirevyen . 
Det er tett mellom høydepunktene på Skirevyen 2018 . 
Anders ’ bukselomme er en sterk kandidat til årets beste revy . 
Her er det en voldsom bredde av ideer og konsepter , og gjennomføringen holder til toppkarakter . 
På scenen står et strålende ensemble fullt av energi og talenter , der den strengeste kritikken mot dem er at noen stjerner ikke får skinne nok . 
Får du sjansen , og tåler en sylskarp og frekk tone , anbefales Skirevyen 2018 på det varmeste . 
En dyp verden i bukselommen 
Jeg må innrømme én ting : 
På grunn av trøblete trafikk og navigasjonssystem kom jeg noen minutter for sent til forestillingen og mistet presentasjonen av åpningsnummeret og premisset for Anders ’ bukselomme . 
At resten av kvelden ikke lider av det , er et av mange bevis på at dette er en revy av skyhøy kvalitet . 
Karakterer og univers etableres umiddelbart på scenen og overgangene mellom sketsjer er sømløse og elegante . 
Oppsettet er smart skrevet og utnytter den dype scenen på Ski videregående skole godt . 
Under ett av høydepunktene , lillefinalen « Sokk ! » , kommer scenedybden og det enorme ensemblet – nærmere 60 mennesker er involvert på og bak scenen – til sin fulle rett . 
En ensom , misforstått og sur sokk synger av full hals fra en tom scene . 
Etter hvert som den rørende sangen vokser , får hun selskap av flere og flere sokkedukker som fyller scenen . 
Mathea Fremstad Nicolaisen har en helt praktfull stemme , og det er bare å bøye seg i støvet . 
Det nummeret var så godt fremført , oppbygd og gjennomtenkt at jeg får gåsehud bare av å skrive om det dagen etter . 
Og det var likevel ikke kveldens høydepunkt . 
Dette får du bare på en skolerevy Det er flere briljante øyeblikk gjennom kvelden som også bæres frem av et dyktig band som spiller det aller meste selv . 
At Ski har en musikk- , dans- og dramalinje å være stolt av , er åpenbart , men her har også elever fra de andre linjene bidratt i flere ledd . 
Musikalsk er de på høyde med Munchrevyen , som satser så hardt på revyen at de leier Edderkoppen Teater og er blitt belønnet med seksere to år på rad . 
På manus- og idésiden er Skirevyen til og med noen hakk hvassere enn Edvard Munch vgs . 
For de tør å være så frekke som bare en skolerevy kan . 
De tør til og med å oppfordre til allsang under en særdeles grov showtune om en av landets sentrale politikere . 
Det gjøres ikke smakløst , men presenteres som en kommentar på nåtidens satire og mediebilde der venstresiden får mye plass og er enige om at høyresiden er ond og Donald Trump er dum . 
En fryd å se på Det er fortsatt høydepunkter som kan ramses opp , men poenget kommer nok gjennom : 
Skirevyen er et solid stykke arbeid og en fryd å se på . 
Enkeltsketsjene fungerer godt nesten hele tiden , og revyen foregår i et godt oppbygd og planlagt univers . 
Når det kombineres med strålende skuespillere , et fantastisk band og så sylfrekke sketsjer , finnes det ingen annen mulighet enn toppkarakteren . 
Rosenvilderevyen 2018 : 
Solid , men ikke grensesprengende Mye overskudd , men stort sett trygt innenfor grensene for hva man kan tulle med . 
Svenske kjøttboller , snusbokser og Maxi Mat-skilt ved inngangen til tross – revyen Over grensa holder ikke løftet sitt om å ta oss med på harryeventyr . 
I stedet blir det en solid forestilling om helt andre typer grenser . 
I åpningsnummeret møter vi en energisk Magnus Haraldsen i rollen som Ola Nordmann , som vil reise ut i verden og se mer enn bare Lommedalen . 
Det starter friskt med vitsen om at Syria blir det ikke , for dit drar bare Dønski-elever – en nokså på kanten referanse til hovedpersonene i Åsne Seierstads bok To søstre . 
Her aner vi konturene av hva Over grensa kunne vært om skuespillerne turte å dra humoren litt lenger gjennom resten av showet . 
Ikke veldig grensesprengende 
I løpet av forestillingen får vi servert en rekke absurde og underholdende scener – alt fra Helsedirektoratet som etter snusbokssuksessen vil farge alt som er skadelig for unge brunt ( inkludert Trond Giske ) , Mattilsynets inspeksjon hos en slaveeier som driver både frittgående og økologisk – og et barnedetektivbyrå som bruker 20 år på å løse saken om det forsvunne perlekjedet . 
Meningen er , som vi får forklart til slutt , at revyen skal utfordre både personlige – og samfunnets grenser . 
Det er ikke alltid like tydelig . 
Revyen tar oss faktisk aldri med til Sverige , og den snyter dermed publikum for den lovede harryturen . 
Forklaringen er at Ola Nordmann tok seg en lur som varte gjennom hele forestillingen . 
Det er for så vidt greit at revyen heller vil harselere med andre typer grenser , men det kan også hende at en slik rammefortelling kunne bundet noen av de mange sketsjene bedre sammen . 
Flere av de humoristiske poengene kunne også vært skarpere , og noen sketsjer avsluttes litt for enkelt . 
Det er for eksempel ikke så grensesprengende med en fotpleier som synger at han er redd for tær . 
Når det er sagt , er det stort sett gøy likevel , og det er ekte latter i salen hele forestillingen gjennom . 
Godt samspill 
Det er vanskelig å trekke frem en enkelt skuespiller i Rosenvilderevyen , fordi de seks skuespillerne på scenen deler rollene og utfyller hverandre på en forbilledlig måte . 
Samspillet med musikerne er også godt , og det er tydelig at alle på scenen er trygge både på innholdet i revyen og hverandre . 
På mange måter fremstår Over grensa paradoksalt nok som veldig tradisjonell , med mange musikalske innslag , selvironi på Bærum-sosser i Uggs og lokale referanser , som drømmen om å komme på forsiden av Budstikka . 
Hverken arbeidsplassen hvor alle blir krenket av karnevalskostymer og det meste annet , « guttastemning » - sketsjen eller generelt forsøk på å utfordre hva det er greit å tulle med , er unike denne revysesongen . 
Over grensa lever ikke helt opp til tittelen , men Rosenvilde-elevene leverer likevel en solid og morsom revy . 
Nadderudrevyen 2018 : 
Tøyer grenser mer enn lattermuskler 
De satser alt på metahumor og absurditeter . 
Det er originalt og smart , men kunne godt vært morsommere . 
Nadderudrevyen fikk i mange år kjeft for ikke å ha en rød tråd . 
Det svarte de på ved å tøyse tilbake . 
I 2014 kalte de hele revyen for Trådløs . 
I fjor hadde de et herlig satirisk nummer om en rød-tråd-revybutikk , mens de gjorde sitt beste for å bryte den fjerde veggen mellom sal og publikum . 
Kritikerne lo så mye at Nadderud vant prisen for beste skolerevy . 
I årets revy er den røde tråden like kraftig som en trosse . 
Gode råd og tips er rett og slett 23 numre med tips til hvordan man skal leve livet . 
Kulhet som smitter 
Hver av de syv skuespillerne har sin egen monolog der de kommer med sine private tips . 
Helene Tellefsen snakker om hikking mens hun spiser banan på en svært formålstjenlig måte . 
Julia Løytes nummer « Vær deg selv » starter som en generell betraktning om å være seg selv , og ender med en rant om navngitte politikere og terrorister . 
Her lyktes hun å få publikum til ikke å le høflig . 
Det er en kompliment . 
Revyens ubestridte stjerne , Anton Nydal , har et langt pausenummer der han får nikotinsjokk av snus og snakker om å ikke sløse bort tid . 
Alle syv skuespillerne erobrer scenen med stor selvsikkerhet og en innforstått kulhet . 
Det smitter på oss i salen . 
Herlig uforutsigbar 
Revyen er herlig uforutsigbar , men litt for mange sketsjer leder i ingenting . 
I ett nummer barberes Anton Nydal på hodet , høyst ekte , midt i en Kardemommebysketsj om å være-snill-og-grei . 
Det er jo en sterk scene , men det er ikke lett å skjønne hvorfor det er morsomt . 
Å se denne revyen er i det hele tatt som å være på fest med litt for kule folk , som man desperat forsøker å bli inkludert av . 
Er dette internt ? 
Tøyser de med oss ? 
Med seg selv ? 
Med noe jeg burde ha sett på Youtube , men ikke har fått med meg ? 
Nissen vs. Nadderud 
Det er lett å sammenligne revyen med årets Nissenrevy . 
Begge revyen har regissører fra Antiteatret , en teatergruppe som leker med det uforutsigbare og stadig skiftende kontrakter med publikum . 
Men Nissenrevyen lyktes bedre enn Nadderud med å bygge opp sine metasketsjer med handling , karakterer og voksende intensitet . 
Ikke så befriende latter Flere av numrene i Nadderudrevyen burde vært klarere fokusert . 
Et eksempel er « Prøv noe nytt » , om 2018-gjengen som er veldig tolerante , men egentlig vil ha guttastemning . 
Her er det vanskelig å forstå sketsjens grunnleggende konflikt . 
Prøver alle å ha guttastemning eller bare én av dem ? 
Er det morsomt at denne ene ikke klarer å ha guttastemning eller at han er den eneste som faktisk er macho ? 
Flere numre havner i samme fellen , og de færreste leder inn i en befriende latter . 
Det er synd , for Nadderudrevyen 2018 er et hederlig forsøk på å utvikle både humor og revysjanger . 
Dessuten har de kanskje årets morsomste koreografi , med absurd pingvin- og pyramidedans . 
Det fortjener en stjerne i seg selv . 
F21-revyen 2018 : 
Internhumoren renner over « Med liten skrift » når ikke helt opp til de virkelig gode revyene . 
F21-revyen starter godt . 
Konseptet « Med liten skrift » presenteres gjennom en haug med vilkår klistret på veggene langs trappen på Fyrstikkalléen skole . 
Når du går inn , møtes du av en haug med vilkår på veggene . 
Du aksepterer automatisk « å bli sulten av en homoerotisk sketsj » , « en revy uten tradisjon » og « en stereotypisk norsk-russer » , med mer . 
Disse vilkårene forklarer også skuespillerne publikum på vei til plassene sine . 
Det er en morsom og tøff måte å starte på , og det er et interaktivt show uten at det blir for ubehagelig . 
Dessverre går luften ut av ballongen . 
F21-revyen hadde hatt godt av en ekstra runde med manus og mer øving . 
Litt for langt og litt for tåkete 
Sketsjene spiller på at vi blindt aksepterer de villeste vilkår i samfunnet , men varierer i kvalitet . 
Noen er lange uten særlig gode poenger , som NRK-journalistene som lurer en uteligger til å bli med på et realityprogram ved å si « Alle-som-sier-hæ-aksepterer-vilkårene » veldig fort . 
Andre sketsjer er tåkete og vanskelige å forstå . 
Under et foreldremøte tror jeg at handlingen gikk ut på at foreldre krangler om hvem barna skal bli sammen med , samtidig som det blandes inn litt flørting , stereotyper , homoerotikk og en skvett # metoo . 
Vitsen kan ha gått over hodet på meg , men det skal ikke være en anstrengelse å skjønne vitsene i en skolerevy . 
Inviterende internhumor 
Det ligger en eim av internhumor over F21-revyen , og noen av vitsene som ikke treffer hele publikum kan nok tilskrives interne vitser som har fått løpe løpsk . 
Samtidig mestrer F21-revyen en vanskelig øvelse av og til : 
De gjør internhumoren sin tilgjengelig og morsom for et større publikum . 
Som sketsjen som spiller på skolens egen reklamefilm der rektor Erlend Skåltveit trekker frem at alle elever får sin personlige Mac. 
Skuespillerne kombinerer kjærlighetserklæringer maskinen med noen morsomme og selvironiske pek mot sin egen « tradisjonsløse » revy , som ikke ble satt opp i fjor . 
Det er lett og ledig , og slike små grep redder inn mye . 
Samtidig får noen sketsjer publikum til å hyle av latter , som den rasende « helsebroren » som fillerister helsesøsterstanden i en introduksjon til utdanningen for dem som ikke kom inn på medisin . 
Kvess klørne ! 
Det kan ikke understrekes for ofte : 
En skolerevy kan være bitende morsomt og helt på kornet , men det er krevende . 
Et freidig grep rundt tidsånden og samfunnet er ofte det som skiller de virkelig gode revyene fra de middelmådige . 
Det holder dessverre ikke å gjenskape et overseksualisert jobbintervju for å kommentere # metoo , selv med en twist på slutten . 
Å ta nordmenn virkelig på kornet krever litt mer enn at en flyktning synger om drømmelandet Norge og får en spyttklyse tilbake . 
Det er også et kvalitetstegn å kjenne sine begrensninger . 
Det ikke er lurt å satse på musikknummer når flere av skuespillerne er helt åpne om at de ikke er spesielt gode til å synge . 
Likevel er det nok sjarm og gode scenepersonligheter til at du ikke trenger å styre unna F21-revyen i år . 
Nesbrurevyen 2018 : 
Det er ingen snarveier til en god revy Det har nok gått litt fort i svingene i forberedelsene til denne usammenhengende revyen . 
Den gjennomgående historien i Nesbrurevyen 2018 Kleint handler om Pubert – en pubertal , nerdete gutt med sterke følelser for den kuleste jenta på skolen – Pernille . 
Lite er vel kleinere enn å prøve seg på den man er håpløst forelsket i , og Pubert hjelpes godt på vei av sine Aune Sand-inspirerte kjærlighetserklæringer . 
Mot alle odds viser det seg at Pernille er forelsket i Pubert også . 
Det eneste som kan stå i veien nå er Pernilles « psycho » far som skjeller ut gutten på det groveste . 
Fortellingen om Pubert og Pernille byr på pinlige situasjoner , men er vanskelig å få tak på . 
Karakterene er endimensjonale og vi får ingen forklaring på hvorfor de oppfører seg som de gjør . 
Hvorfor har faren på seg Felleskjøpet-caps og hvorfor er han så forferdelig sint ? 
I første del av forestillingen virker også publikum til tider litt beklemt . 
Sånn sett lever revyen opp til navnet sitt , men vi skal jo helst le også . 
Snarveier Nesbrurevyen har samlet mange flinke talenter på scenen , både blant danserne , sangerne og musikerne . 
Kolbjørn Svendsens stemme , som fjorårets anmelder ville ha mer av , imponerer stort , blant annet i Frank Sinatras « The way you look tonight » . 
Problemet er at aktørene ofte er best hver for seg . 
Bandet viser for eksempel hva de er gode for i mellomspillene , men sliter med å backe enkelte av sangene . 
Når solofremførelsen av « Min første kjærlighet » etterfølges av et rent dansenummer , og deretter et rap-nummer ( riktignok veldig sjarmerende med vaktene som dansere ) , kommer følelsen av å være på talentshow snikende . 
Revy trenger ikke bare være tøys og fjas . 
Men det bør være en helhetlig ramme rundt forestillingen , gjennomarbeidede tekster og godt innøvede sketsjer . 
Her faller Nesbrurevyen gjennom . 
Innslagene henger ikke sammen , og litt for ofte ender sketsjene uten poeng . 
Det underbygges av at mange sanger bare fremføres i sin originale form og med « playback » . 
Det virker rett og slett som om revyskaperne har tatt noen snarveier . 
Hadde de bare tatt seg litt mer tid , kunne sikkert tekster og fremførelser vært mer originale . 
Det kommer heller ingen god begrunnelse for forestillingens tema . 
Selv om det meste kan gjøres pinlig ved å trekke frem en dildo eller snakke om bæsj , blir det sjelden verken skarpt eller morsomt . 
Det beste til slutt 
Etter pausen tar revyen seg riktignok opp . 
Gutten som ender i seng med Trine Skei Grande på fest , Siv Jensen som ikke kan huske at hun var partileder , Mamma til Michelles audition for en far til sitt fjerde barn og Ulrikke Falch som « slut-shamer » en jente som lå med Trond Giske kommer på løpende bånd . 
Her viser Nesbrurevyen at de mestrer satire , parodier og overraskende vrier . 
Hadde det bare vært mer av dette utover de tre første innslagene i andre akt . 
I stedet fisler revyen ut i en ubegrunnet grønnsaksdans . 
Pubert og Pernille får hverandre , uten at vi helt skjønner hvorfor den gale faren gir seg så lett . 
Avslutningsrefrenget handler om å « fjerne vår kleinhet steg for steg » . 
Resten av teksten er like klein , uten at det er mulig å forstå om det er med vilje eller ei . 
Nesbrurevyrevyen gjorde comeback i fjor med showet « Oppstandelsen » , etter noen års revypause . 
Kjære Nesbruelever - ikke gi dere , men start planleggingen litt tidligere neste år ! 
Sandvikarevyen 2018 : 
En revy som har nesten alt Vekst handler om alt fra voksende hormoner til robotisering . 
Men det som virkelig vokser himmelhøyt i Sandvika , er det knallsterke ensemblet . 
« Vi vokser sammen » synger de 12 skuespillerne og danserne i Sandvikarevyens aller siste nummer . 
Det er i utgangspunktet en litt klein låt , som etter en revykveld i Sandvika er blitt direkte rørende . 
For dette er virkelig en gjeng som har vokst sammen . 
Her er alle skuespillerne gode på hver sine ting , og de blir brukt til det de er best på . 
Sammen har de laget en både talentfull og tøysete revy . 
Direkte fra Broadway 
Vi har Birk Bjellvåg som danser og synger som om han er leid inn fra Broadway . 
I et grisenummer , som er en parodi på nyslaktede Grease på Chateau Neuf , overgår han de profesjonelle i den triste originalen . 
Vi har Heidi Fosse , en elastisk revyskuespiller som er alt fra feminist-frustrert lærerinne til en sjarmerende pubertetsfe . 
Sistnevnte dukker opp i et fantastisk musikalnummer om hvordan barn blir til voksne . 
Ta det til Folketeateret , vær så snill . 
Og til sist : 
Simon Gaarde Hansen som løfter en klovn i verdensrommet til nye høyder , selv om manuset er fattig . 
Det er godt , gammeldags revyarbeid . 
Robotene tar over 
Temaet er altså vekst , i alle betydninger av ordet . 
Noen ganger forholder de seg løselig til konseptet . 
Greasenummeret kaller de for eksempel « kulturell vekst » , og nummeret « nyhetene vokser ut av kontroll » er mer thrillerslapstick ( ikke helt vellykket ) enn en kommentar på nyheter eller markedsliberalisme . 
Men likevel er det mange smarte tråder i denne revyen . 
Robotene tar over , og den eneste manuelle yrkesgruppen igjen er « han som kommer med funfacts til revyer » . 
Plutselig dukker det opp en robotemoji som er langt raskere enn den menneskelige moromannen . 
I revyens beste scene blir den stakkars arbeidstageren stadig mer robotisert i bevegelsene . 
Godt tenkt , og ypperlig spilt av Andreas Stilloff Hovde . 
Han er en slik skuespiller som man bare vil se mer av , hele tiden . 
Knusktørt og speedraskt 
Sandvikarevyen har sine svakheter . 
Flere av numrene er for lange . 
Noen ganger er det så knusktørt , at jeg mistenker at en bestefar fra Rødberg har kuppet manusarbeidet . 
Andre ganger er det så mange nye poenger etter hverandre , at det virker som at bærumsgjengen har tatt speed på idémøtene . 
Revyen har hatt samme regissør i ti år , og har etter hvert fått sine egne kjennetegn , som har gitt dem en rekke revypriser . 
Blant annet har de stor kvalitet på videosnuttene . 
I år er det en liten novellefilm der Ruter blir den nye nazismen . 
Det er gjennomgående veldig gøy , men filmen roter seg etter hvert bort i et « Du blir hva du spiser » - mantra , som ender med bananpeniser og kannibalisme . 
Her får du mye av alt 
Ja , dette er også en sånn revy . 
De som går på Sandvikarevyen får i det hele tatt mye av mye . 
Broadwaynummer som sitter helstøpt . 
Lange sketsjer med stor karakteroppbygging og litt svakere tekst . 
Sterke dansenummer som overgår det meste . 
Og latterbølger som kommer akkurat ofte nok til å sikre denne revyen en solid femmer og en varm anbefaling . 
Eikelirevyen 2018 : 
Det kunne ha vært så mye mer Det er mye fjas og moro i « Teknokalypse » . 
Men dessverre blir det ingen skikkelig festaften . 
Det blir endel « men » når vi skal anmelde årets utgave av Eikelirevyen . 
Mange sketsjer er morsomme , men sliter litt med fremføringen . 
Andre sketsjer er sterkt fremført av energiske skuespillere , men mangler den gode ideen og manuset for å treffe skikkelig bra . 
Oppsummert : 
Det er mye bra med Eikelirevyen 2018 , men det kunne vært så mye bedre . 
Tettpakket teknokalypse 
Teknokalypse har en gjennomgående historie om roboten « Samantha » , skaperen hennes i labfrakk og en sønn som tilsynelatende er plassert et sted rundt barneskolealder med en fargerik propellcaps på hodet . 
Når sønnen tar med « Samantha » for å vise henne frem på skolen , blir hun konfiskert av to overivrige og morsomme agenter fra staten som kaller seg FBI og tøyser med gamle klisjeer . 
Senere gjør « Samantha » opprør og starter selve « teknokalypsen » . 
Det er et godt utgangspunkt , men noe av humoren drukner i tettpakkede sketsjer . 
Hos staten skal « Samantha » gjøres om til et dødelig våpen , så tryller hun frem en kur mot kreft som staten vil utnytte for å kjøpe glowsticks og ecstasy , før hun tar livet av alle i rommet og skal samle en robothær . 
Dette , som er hentet fra én sketsj , er ideer som i seg selv er morsomme , men som mister mye av potensialet når alt skal fortelles på få minutter . 
Henter seg som oftest inn Utenom Teknokalypse-historien har Eikelirevyen flere gode enkeltsketsjer og dansenumre i løpet av sine to tilmålte timer . 
Det er litt skranglete og upolert , men fungerer ofte som det skal . 
Hovedproblemet til Eikelirevyen er at den føles uferdig . 
Noen replikker glemmes underveis og rekkefølgen på sketsjene er ikke helt innøvet til premièrekvelden . 
Noe kan kanskje tilskrives nerver . 
Det skal sies : 
Selv når ting ikke går som planlagt , ruller revyen videre med godt humør og mye sjarm . 
For dette er en revy som helt åpenbart har vært veldig gøy å lage . 
Når den følelsen også er synlig , er det vanskelig å være ordentlig misfornøyd . 
Humregaranti 
Likevel henger den upolerte fremføringen sammen med det som ser ut til å være Eikelirevyens hovedproblem . 
Veldig mange sketsjer lider av at formatet og klisjeene ikke blir utfordret . 
De tuller med guttastemning i garderoben , men det er lite tulling og mer faktisk guttastemning med energiske unge menn som brøler . 
Det er nok absurditeter , sjarm og morsomheter til å garantere en del humring i Eikelirevyen . 
Dedikerte dansenummer er gode avbrekk og en energiinnsprøyting . 
Og til tross for sine små svakheter er historien om « Samanthas » robotopprør smart nok bygd opp til at det er spennende å se hva som skjer rundt neste sving . 
Men det kunne vært så mye bedre om de hadde gått et par ekstra runder med de gode ideene . 
Potensialet er der , men Eikelirevyen gjennomfører dessverre ikke godt nok . 
Dessverre . 
Askerrevyen 2018 : 
Surr i sansene Asker har Norges kanskje beste revyjazzband . 
Det redder ikke « Sansene bedrar » fra å være en nesten uforståelig revy . 
Askerrevyen fyller 20 år , og de har en stolt tradisjon å markere . 
I motsetning til de fleste andre revyer i Oslo og Akershus leier de ikke inn en profesjonell instruktør . 
Isteden står elevene for all tekst og regi selv under folkevalgt ledelse av fire kunstneriske – og administrative – revysjefer . 
Det står det respekt av . 
Men i jubileumsrevyen er det mange sketsjer som ikke helt henger sammen . 
De har godt skrevne replikker og originale ideer , men de ender opp som uforståelige , uforløste og litt for ofte : umorsomme . 
Slik anmelder vi årets skolerevyer : 
Vi skal ikke være bøller som knuser drømmer . 
Magisk sirkel til besvær 
Revyen har en rammekarakter ved navn Trylle-Trym . 
Vi ser ham i promovideoen på vei til en magisk sirkel , og revyen starter der videoen slutter . 
Han møter de andre magikerne og vil vise dem « hvordan sansene bedrar » gjennom en hel revy . 
Det vi skal se i Asker , er altså en opptaksprøve til en magisk sirkel . 
Det er riktig så originalt , og på papiret morsomt . 
Men Trylle-Trym holder seg for det meste backstage , og hva Den magiske sirkel får ut av sketsjene i Asker , skjønner jeg aldri fullt ut . 
Flere av numrene er riktignok relatert til sanser . 
Men både metagrep og magi forsvinner på veien . 
Sigrid Bonde Tusvik reagerer på toeranmeldelser , og får støtte og motargumenter . 
Logiske brister 
For at noe skal være morsomt , må man ofte ha en kontrast , en gjennomført karakter , en tydelig konflikt og / eller noe grenseoverskridende . 
Sketsjene i denne revyen mangler det meste av dette , slik at selv gode ideer faller i fisk . 
I et foredrag om hva man ikke bør gjøre på et intervju , er det hverken en sjefkarakter og / eller drøye påfunn . 
I en sketsj om Seljordormen blir turister lokket i elven , uten at vi forstår humor eller logikk . 
En klassisk gamlehjemssketsj , der gammel slavedriver møter gammel nazist , har godt skrevne replikker – men også den lider under logiske brister . 
Pleieren som først kjenner de eldre godt , er plutselig en ny vikar i sluttpoenget . 
I en sketsj om at fantomsmerter bør sidestilles med andre smerter , løper Fantomet rundt i trikot mens en lege snakker hysterisk kristiansanddialekt . 
Absurd teater ? 
Nei , bare veldig vanskelig å forstå . 
Askerrevyen 2018 er to og en halv time med slike sketsjer . 
Revyen ville blitt bedre hvis revysjefene hadde kuttet antall nummer og jobbet mer med både poenger og prestasjoner . 
Gudesendt bandsjef 
Men Asker har en stor fordel : 
Revybandet . 
De teller tolv menn og kvinner , deriblant en norgesmester i piano – og en bandsjef som jammer som en gud på saksofon . 
Bandet står for sterke musikalske nummer gjennom hele showet og er verdt billettprisen alene . 
De har også en genuin spilleglede som gjør musikken langt morsommere enn sketsjene . 
I et av revyens bedre nummer , Titanic som radioteater , tøyser bandet med Céline Dion på blokkfløyte . 
Dette er et av øyeblikkene der det er et samspill mellom musikk og sketsj . 
Ellers spiller de i hver sin revy . 
Neste år håper jeg på mer samspill , strammere sketsjer og skarpere brodd . 
Med Askers dugnadsånd tror jeg at det ønsket kan oppfylles . 
Stabekkrevyen 2018 : 
Ekte spilleglede som smitter Stabekkrevyen viser at skolerevyene kan få publikum til å le høyt uten pretensiøs vitsing med politisk brodd , men sketsjene slutter ikke godt nok . 
Ting blir aldri som du forventer , et antiklimaks ligger på lur overalt . 
Men det aller største antiklimakset her i verden er å finne ut at du ikke er unik . 
Det er budskapet i årets Stabekkrevy – et passende slagord . 
« Klar , ferdig , stopp ! » er en god revy , men ikke unik i sitt slag . 
Litt for ofte avsluttes sketsjene uten poeng , men skuespillernes spilleglede på scenen gjør at Stabekkrevyen 2018 byr på en morsom kveld . 
Lokal humor Revyen gjør klisjéaktig narr av blant annet nordmenns fordommer mot innvandrere og Siv Jensen , men tar også tak i flere « lokale » fenomener som eksamensvakter , snus og skolens egen skuespiller Teodor Jansons hjerne . 
Med dette viser Stabekkrevyen at skolerevyene kan få publikum til å le høyt uten pretensiøs vitsing med politisk brodd . 
Det er en kunst å gjøre lokale problemstillinger generelle og relevante for alle . 
Vi er ikke i Jansons hjerne , men det han utviser på scenen blir likevel gjenkjennelig og får frem noe genuint . 
Noen ganger skal det altså ikke mer til enn fem stoler og én skuespiller som er rask i replikken . 
Det er skuespillerne som skal ha mest honnør for at kvelden blir slik den blir . 
De spiller uanstrengt , synger innmari godt og ser ut som de koser seg på scenen , i hvert fall i andre akt . 
Og det er det umulig ikke å la seg fenge av . 
I tillegg får bandets saksofonist bandet til å skinne . 
Et guddommelig klimaks Revyen når sitt absolutte klimaks i sketsjen « Preach » . 
Henrik Aksnes spiller en prest som prøver å trekke flere besøkende til kirken ved å overbevise publikum om at han er kul nok . 
Musikkinnslaget dette resulterer i er fantastisk fremført , godt skrevet og utrolig artig . 
Aksnes gjør alt tilsynelatende uanstrengt , selv om prestasjonen må være et krafttak . 
Aksnes ble nominert til årets beste mannlige skuespiller under Revykavalkaden i fjor , en nominasjon han også i år viser at han fortjente . 
Hans gummiansikt og varierende rolleliste gjør ham til et humortalent det er verdt å merke seg . 
Ekte spilleglede 
Det som imidlertid trekker Stabekkrevyen ned fra en toppkarakter , er manus . 
Instruktørene ser ikke ut til å kjenne klimakset i sine egne sketsjer , for de avsluttes sjeldent med trøkk og høy latter i publikum . 
Et eksempel er sketsjen « Førstemann til toppen » , hvor to par konkurrerer om å være de beste turistene . 
Her hadde sketsjen hatt større slagkraft om den var kuttet før de to siste replikkene . 
Første akt manglet trøkk . 
I andre akt henter revyen seg inn igjen , men den hadde vært enda bedre om løpet var strammere og humoren enda mer på kanten . 
Men prestasjonene på scenen er god og viser ekte spilleglede . 
Og det smitter over på publikum . 
Det holder til en svært sterk firer . 
Frognrevyen 2018 : 
Du blir nødt til å humre 
En revy som tviholder seg til noen vitser , men som klarer å presse mye ut av potensialet . 
Det skal ikke være noen tvil om hva Frognrevyenrevy handler om . 
Her skal selve revysjangeren og humorkonvensjoner tøyses med – ofte med hell . 
Frognrevyen , som for første gang er med i Revykavalkaden , leverer ikke plettfritt . 
Men de lover heller aldri perfeksjon . 
Faktisk er målet deres å lage en middelmådig revy i alle ledd , og som de selv skriver i programmet : 
« Hvorfor være så bra hele tiden ? 
Det kan Nationaltheatret ta seg av » . 
Det kan være en snedig kommentar til de enorme forventningene dagens ungdommer må forholde seg til . 
I så fall er det prisverdig . 
Men er revyen verdt å se på ? 
Jo da , her er det flere ting å le av . 
Vits+sang=revy Frognrevyenrevy er en god blanding av det du forventer i en revy : 
Parodier , aktuell samfunnssatire , noen musikknumre og mye tøys . 
Tidlig i kvelden presenterer også skuespiller og manusforfatter Rikke Tollefsen alle disse elementene i et syrlig humorforedrag som raskt går gjennom ulike humorgrep og sjangre . 
Sketsjen treffer mer enn den bommer og setter den ironiske tonen godt . 
Og slik fortsetter det . 
Standupkomikere , improvisatorer og morsomme talkshow-verter får kjørt seg . 
Veldig mye henger på premisset om å gjøre narr av det som tradisjonelt regnes som morsomt . 
Det blir til tider en tynnslitt vits , men gjengen bak Frognrevyen har i alle fall valgt en slitesterk vits å angripe . 
Smart sikkerhetsnett 
Det å gå inn for å gjøre en revy middelmådig , åpner for overraskende mye god humor . 
Skuespillerne tyner øyeblikkene og gjentar ofte vitsene med til det ekstra steget der du bare blir nødt til å i alle fall humre litt . 
Men det å være middelmådig med vilje – eller å være så middelmådig at det blir morsomt – er en vanskelig øvelse . 
Og at det stort sett fungerer i alle fall litt , er imponerende . 
Men det er også et perfekt sikkerhetsnett . 
Når et lerret senkes ned og henger seg fast i en av lyskasterne , tok jeg meg i å tenke : 
« Er dette med vilje ? 
» 
Mest sannsynlig var det ikke det , men ved å spille på egne tabber , manglende budsjett og logiske brister , er små uhell enda enklere å tilgi . 
Mission accomplished ? 
Men for all del – Frognrevyen leverer mer enn å tulle med gamle revyklisjeer . 
Noen sketsjer er samfunnskritiske og tidsriktige – blant annet en # metoo-ballade og et gameshow som går ut på å være mest mulig politisk korrekt . 
Og som oftest er det levert overbevisende og morsomt nok til å more flere enn den nærmeste familien . 
Spesielt sketsjen der to skuespillere er på date , og to andre spiller rollen som deres indre stemmer . 
Ideen om å slippe publikum inn i tankene til de som er på scenen , er ikke ny , men her er det gjennomført godt nok til å bli et høydepunkt . 
Den indre stemmen er så kvass og syrlig at det blir både morsomt og nesten for gjenkjennelig . 
Likevel er det mye Frognrevyen kunne gjort bedre . 
Om skuespillerne la inn et ekstra gir , slapp seg helt løs og ga jernet , kunne resultatet blitt riktig så underholdende . 
Om vitserepertoaret var utvidet noen flere hakk , kunne latteren sittet enda løsere . 
Om målet likevel var en middelmådig revy , leverer Frogn over forventningene de selv har satt . 
Bjerke danserevy 2018 : 
Er showet kuppet av lærerne ? 
« Rødt , hvitt og oss » skal handle om Grorudungdommens forhold til det norske . 
Dessverre får ikke dansernes egne personligheter plassen de fortjener . 
Det norske flagget vaier på en projektor , og « hvor enn du går i li og fjell » leses opp av en tilårskommen stemme . 
Senere skal etterkrigsmelodien få sin helt egen , uironiske pardans mellom to nyutsprungne russ , et godt stykke fra virkelighetens Tryvann . 
Revyen har satt koreografi til flere slike fortellinger om det norske . 
Vi har hallingkast , ostehøvel , brunost , skigåing i mariusgenser , røde nisseluer , raggsokker og Askeladden . 
Ideer om norsk identitet som døde ut en gang på 50-tallet , og som nå bare lever videre foran juletrærne til tidligere kulturministre . 
Bra budskap , kjedelig fremføring 
I utgangspunktet er norskhet-sett-fra-Groruddalen en ypperlig idé til en danserevy , men Rødt , hvitt og oss har ikke en distanse til mytene de presenterer . 
Den er aldri harselerende , ikke ironisk og setter heller ikke norskheten i et kritisk lys . 
Isteden illustrerer de det såkalte norske – og fyller det ut med dansernes flerkulturelle bakgrunn . 
Det blir Bollywooddans i Askeladdens bryllup ( som er ganske morsomt i seg selv ) , afrikanske rytmer , Oslos mest påkledde burleskdans og ikke minst fremføring av elevenes selvopplevde historier . 
Rødt , hvitt og oss har altså et hjertegodt budskap , som er lett å være enig med . 
Norge er oss , ikke de og dem . 
Men revyen lykkes ikke med å få dette til å leve på scenen . 
Ett stort høydepunkt 
Mens koreografien tar for seg lystig kulturutveksling , handler elevenes egne tekster om hvordan det er å stå i skvis . 
De er fremført i en spotlight , kledd i svart . 
Hvordan er det å være ung i Groruddalen i dag ? 
Det lurer jeg på , og det burde egentlig være grunn nok til å oppsøke denne revyen . 
Men flere av historiene er vanskelige å forstå . 
Handler det om noe internt i familien eller er vi i en skolegård ? 
Hvorfor er noen i samme familie arabiske og andre ikke ? 
Skvisen mellom kulturene formidles bedre gjennom dans og sang . 
Nummeret 
Splittet viser hvordan en enslig jente river seg løs fra en majoritet . 
Egne Veier er en låt om å kle av seg sløret , fremført med en Kurt Weillsk intensitet av Naba Resul Mustafa . 
Sistnevnte står som revyens beste – og mest personlige – nummer . 
Spark lærerne 
Alle revyer trenger et blikk utenfra , noen som kan ta valg , sette de beste danserne først og røkte kreativiteten i gruppen . 
I Oslo leier de fleste inn profesjonelle instruktører til denne jobben eller de stemmer frem en revysjef som også tar kunstnerisk ansvar . 
Bjerkerevyen har valgt en tredje løsning : 
De bruker lærerne . 
Jeg tror årets revy er et bevis på at dette ikke funker . 
En lærer må ta mange hensyn , og å lage en god forestilling er det minst viktige av dem . 
Når alle skal med , blir også mye stjernepotensial stående ubrukt . 
Det er synd , for det strutter av talent på Bjerke videregående skole . 
Ayyuze Kozanli imponerer både med tekst og dans . 
Richard N. 
Limalanathan har et øyeblikk med en sekk som er magisk . 
Trym Holten er plassert bakerst til venstre i et ensemble , men er rytme og musikk i alt han gjør . 
Jeg kunne sagt det samme om langt flere , og jeg vil se mer av dem alle . 
Dansernes egne bevegelser , hvem de er , hva de vil formidle og hva de klarer å bruke kroppen til . 
Derfor har jeg et forslag : 
Gi lærerne fri på kveldstid neste år . 
Dere går jo på byens eneste toppidrettsdanselinje , har scenepersonligheter som skinner og historier som skriker etter å bli fortalt . 
Så dans deres liv , uten at lærerværelset tramper takten . 
Nydalenrevyen prøver å være litt for smart Skarp og dagsaktuell , men vikler seg inn i for kompliserte premisser . 
Det beste med Nydalenrevyen er at de ikke er redde for å dra ting litt langt . 
Her møter vi det aborterte barnet som hjemsøker sin mor med selvmordsoppfordringer , både Trine Skei Grande og Trond Giske fremstilles som pedofile , idrettspresident Tom Tvedt som en grådig gris , og vi får et sjeldent innblikk i samvittigheten til Siv Jensen , for å nevne noe . 
Sjarmerende fremføringer gjør likevel at det ikke blir altfor grovt eller ubehagelig . 
Les også anmeldelsen av Lambertseterrevyen : 
« Herlig mye moro , litt lite mening » Litt for komplisert 
Temaet er propaganda – hvordan vi påvirkes fra alle kanter til å se verden på den måten andre vil . 
Om de er reklamefolk , politikere eller bloggere , får de alle hjelp hos revyens gjennomgangsfigurer i konsulentfirmaet Propagand A/S . 
De kyniske propaganda-folkene starter svertekampanjer og finner nye vinkler på omstridte saker over en lav sko . 
Ideen er i utgangspunktet god , men dessverre blir premissene etter hvert litt vanskelige å følge . 
I tillegg til at selskapet plutselig bruker magiske tannbørster og ender i noe de kaller « propaganda-inception » , møter vi den nye vikaren som blir kastet ut i jakten på den mystiske Thea – en referanse til TV2s ikke fullt så kjente « Skam » -lignende serie « Hvor er Thea ? » . 
Ikke bare rammefortellingen , men også enkelte sketsjer gir en følelse av å gå glipp av noe . 
Som forklaringen på hvorfor Tom Tvedt har grisemaske . 
Og hvem er kaninen Bongo – er det muligens en referanse til fjorårets revy ? 
Litt problemer med lyden i starten gjør det heller ikke enklere å få med seg . 
« Kålrot , mafakka » 
Nydalenrevyen er aller best når de går for litt enklere historier . 
Heldigvis er det flere eksempler på det . 
De to husene som finner en herlig barnslig glede i å skremme fotgjengere med « Rasfare.no » - banneret er et eksempel . 
Også vegetar-sketsjen hvor grønnsakene ender i rapbattle med en biff er ukomplisert og gøy . 
Revyanmelderne etterlyser gjerne bedre avslutninger på sketsjene . 
Det har Nydalenrevyen tatt til seg , men ofte blir « punchene » enten malplasserte eller litt for enkle . 
Trond Giske-karakteren blir ikke morsommere fordi han avslutter med å si « dere skulle bare visst hva Jonas drev med » . 
Flere sketsjer er imidlertid gode nok til at de klarer seg fint uten stive avslutningspoenger . 
Celine Slinning Ryssmos Rapunsel-tolkning av Sophie Elise og Anna Stjern i rollen som hysterisk overbeskyttende mor er blant høydepunktene . 
I motsetning til mange skolerevyer har Propaganda ingen dansere , men fortsatt et strålende band som gir alt de har . 
Den minimalistiske , svarte scenen og heller sparsomt med rekvisitter og kostymer kler også forestillingen godt . 
I fjor mente Aftenpostens anmelder at revyen godt kunne vært mer intrikat . 
Dette blir dessverre litt for mye av det gode . 
Nydalenelevene sikter høyt , men vikler seg for langt inn i et forsøk på å være smarte . 
Derfor er det litt igjen frem til toppkarakteren i år . 
Trygt og traust fra Nesoddrevyen 
« For sikkerhets skyld » utfordrer hverken revysjangeren eller publikum . 
Sikkerhet er stikkordet for årets Nesoddrevy . 
Det starter med at « sikkerhetsinstruktør » Justin Case , spilt av Anders Braaten , informerer om rømningsveier iført redningsvest og hjelm . 
En sjarmerende karakter som følger oss gjennom forestillingen , inkludert som pirkete HMS-ansvarlig i pausen . 
Da han trekker ned buksen for å informere om at den røde stringtrusen han har på seg blir den eneste røde tråden vi får se i kveld , er det litt gøy . 
Men det setter også standarden for den ofte svært bokstavelige humoren resten av forestillingen bygger på . 
Mest originalt på video 
Sikkerhet er den røde tråden , men det viser seg at Nesoddrevyen først og fremst forbinder sikkerhet med sikker sex . 
Det er nesten påfallende hvor mange sketsjer som handler om prevensjon eller graviditet . 
Med tanke på at vi befinner oss i det de selv kaller « et vaksinefritt paradis » , hadde det vært morsomt om andre , mer samfunnskritiske og aktuelle sider ved temaet ble belyst . 
Det nærmeste vi kommer er videoen om « kjerringrådgiveren » spilt av Jon Helge Stenslund som løser de fleste problemer med alternative midler som honning , loff og selvdyrkede urter . 
En annen video er hentet fra videobloggen til den rasistiske rosabloggeren Ku Klux Kari . 
Faktisk er disse to innslagene revyens mest originale . 
Det er synd at de ikke prøver å skape flere slike morsomme univers også på scenen . 
« Den må du lenger ut på landet med » Med så mange geniale skolerevyer å måle seg med , holder ikke det som til tider minner om dramatisering av kransekakevitser . 
For eksempel en sønn som forteller sin mor om hva han har gjort på skolen og overdriver så til de grader at det ender med at han vant en Nobelpris – og hun tror på alt sammen . 
Men når han ber om taco til middag på en mandag , får han beskjed om at « den må du lenger ut på landet med » . 
Eller et par som skal ha sex og går gjennom både samtykkeerklæring og alle mulige former for prevensjon på forhånd . 
Men det viser seg å være unødvendig fordi hun allerede er gravid . 
Heldigvis glimter revyen også til med noen mer gjennomarbeidede karakterer . 
Både postmannen som krever stadig mer kompliserte bekreftelser før han kan levere en pakke , og HR-damen som instruerer i grensesetting med « personlige rockeringer » er sjarmerende og gjenkjennelige . 
Utnytter ikke potensialet 
De svake poengene til tross , Nesoddrevyen faller ikke helt sammen . 
Det skyldes hele 12 svært entusiastiske skuespillere som lever seg inn i de noe trauste karakterene . 
Bandet fortjener også skryt for mange morsomme låter og lydeffekter . 
De er ikke bare bakgrunnsmusikere , men også komikere . 
Dessverre sitter ikke alle låtene helt , og når de selv innrømmer at vokalen ikke er så sterk , er det rart at den ene sangeren ikke er oftere med . 
Det er ingen tvil om at Nesoddenelevene kan å lage revy . 
Det meste de gjør på scenen sitter godt , men innholdet blir rett og slett litt for tynt . 
Budskapet om å redde seg selv , men samtidig ta risikoer , blir også litt uklart . 
Det er dessverre for mye potensial som ikke utnyttes til at For sikkerhets skyld havner høyere enn midt på treet . 
Elvebakkenrevyen 2018 : 
En revy vi må snakke om Vi må snakke om miljø , sier Elvebakkenrevyen – og sender publikum gjennom en Tour de Force av show , ironi og originale sketsjer . 
Elvebakkenrevyen 2018 er en av disse revyene du blir både sliten og oppmuntret av å se på . 
25 dansere , sangere og skuespillere hopper frem i et durabelig tempo fra alle steder i rommet . 
Poengene skytes frem- og tilbake som om man var i en skuddlinje . 
Referansene fyker forbi deg som et av disse tyske lyntogene som vår hjemlige jernbane aldri kjøpte . 
Elvebakkenrevyen 2018 er smart , teatralt spennende , originalt koreografert og tør å pushe grensene uten å være påtatt kontroversiell . 
Vi må snakke om Axel Ousdal Axel Ousdals alvorstunge ansikt har preget plakater rundt omkring i Oslo sentrum i mange dager allerede . 
« Vi må snakke om miljø » sier han , både på posterne og i en YouTube-video spilt inn på en snødekt slette . 
På scenen på Elvebakken fortsetter denne alvorsgutten med miljøbudskapet der han slapp , mens han stadig avbrytes gjennom revyen . 
Og det er nå vi må snakke om Axel Ousdal . 
Han bærer nesten hele denne enorme revyen på sine 17 år gamle skuldre . 
Det er lett å forstå hvorfor . 
Ousdal har en sjelden evne til å regulere stemningen i salen . 
Miljøbudskapet fremfører han både med dypt alvor og en anelse ironisk distanse . 
Plutselig går han gjennom et superkjapt kostymeskift , og dukker opp som resirkuleringstroll . 
En revykarakter som er en slags krysning mellom Max Mekker og Al Qaida . 
I et annet nummer gjør han en nydelig , sår og sær Michael Jackson som forsøker å ikke synge om egne barndomsminner i Man in the Mirror . 
Deretter er han dypt inne i det psykologisk realistiske teaterlandskapet , som en sønn tvunget på telttur av en deppa pappa ( godt karikert av Andreas Buer Vase ) . 
I fjor fikk Elvebakken-eleven Andrea Berntzen prisen for beste skuespiller , og gikk rett inn i Erik Poppes 22. juli-film . 
Noe sier meg at Ousdal vil gå samme vei , men mot et lystigere mål . 
Vi må snakke om et svett ensemble Elvebakkenrevyen satser altså på stort ensemble – men få hovedpersoner . 
Klara Marie Gosli står for den komiske timingen i de kvinnelige karakterene , samtidig som hun er dansekaptein i hovednumrene . 
Sindre Hovda er evigmorsom sidekick med småroller som alt fra heseblesende advokater til blomsterforhandlere . 
Og vi har Buer Vase og Ousdal som tar alle de mannlige hovedrollene . 
De resterende noen-og-tyve på scenen er et godt brukt ensemble . 
Allerede etter showets første ti minutter , er hele gjengen gjennomsvette . 
Vi må snakke om publikum 
Dette er ikke bare en post-ironisk fortelling om alvorsgenerasjonen . 
Det er også et forrykende show , der alt fra generasjon Snøfnugg til Black Friday blir til enorme gjennomkoreograferte nummer . 
Også sketsjene har noe storslått over seg . 
En av de beste , Svenske Tilstander , tar for seg sniksvenskifiseringen av Grønland . 
Hva skjer når mullaen tar en Pippi , moskeene blir malt gule og blå , burgerkjeden 
Max tar over hele Grønland Basar – og kebabsjappene bare selger kjøttbullar ? 
Elvebakkenrevyen har mange slike originale og grenseoverskridende sketsjer . 
Instruktørene Tani Dibasey og Espen Kvark Kvernbergh vet å ta hele rommet i bruk , og anerkjenner publikums rolle i revyen . 
Vi er ikke bare passive , vi er der for å danse på kommando , tenke på oppfordring - og le av fri vilje . 
Vi må snakke om flere tekniske gjennomganger 
Det er bare en hake ved Elvebakkenrevyen , men den er til gjengjeld ganske stor . 
På premieren hang ikke lyden sammen med revyens ellers store ambisjoner . 
Det gjorde at det var vanskelig å få med seg både sang og replikker . 
Noen tekniske gjennomganger til , og dette blir en revy vi må snakke om . 
Åsrevyen 2018 : 
Et under i Ås « Fedrelandet » er et lappeteppe av absurd krim , samfunnskritikk , profetiske sketsjer og Lion King . 
Sammen blir det til årets smarteste teaterrevy . 
– Hva er det å være norsk , spør amatørrevyene fra nord til sør og sender frognerfruer , bønder i Felleskjøpet-dress og ungkarer med løstenner inn på scenen . 
Jeg har sett det så altfor mange ganger før , men aldri kjent meg igjen i beskrivelsen av det norske . 
Men så skjer det et under i Ås : 
Jeg blir blåst av banen . 
Ikke bare er skuespillerne svært gode , numrene oppfinnsomme og vitsene morsomme . 
Fedrelandet er også en så god analyse av landet vi lever i , at flere av sketsjene er blitt rene profetier . 
Disse revyene har fått toppkarakter av Aftenpostens anmeldere i år : 
Profetiske sketsjer 
På toget til Ås leste jeg at redaktøren i Sagat vil ha Finnmark som en egen stat . 
Og jammen har revyen en sketsj om nettopp dette . 
To nordlendinger i sydvest oppsøker 
Ås kommune for å protestere mot kommunesammenslåingen . 
Det er også scenisk smart : 
To revyklisjeer møter altså en høyst realistisk byråkrat . 
Slik er hele revyen . 
Ari Behn dukker opp , men han er ikke hovedpersonen – det er hans nye kjæreste Ebba . 
Istedenfor å lage den klassiske Paradise Hotel-sketsjen gjør revyen ett poeng av at NRK har kuppet konseptet og sendt deltakerne til Thon Hotell Brumunddal i distriktspolitikkens navn . 
Anmelderen lo seg i søvn 
Men Åsrevyen er også enda mer enn dette : 
Det er en teaterforestilling med mange karakterer som binder hele revyen sammen . 
I tillegg er det en krimgåte der dukkeføreren til Fantorangen er drept og flere av karakterene mistenkt . 
I år har flere revyer slike halvabsurde historielinjer . 
Noen av dem er vanskelige å følge , mens andre virker påtatte . 
Åsrevyen mestrer historiefortellingen på genialt vis , og jeg hørte publikummere nøste opp i sketsjene hele veien til Oslo . 
Selv lo jeg meg bokstavelig talt i søvn ved å tenke på en fengselsmiddag med Gjermund Cappelen og en folkemorddømt pirat . 
Sparker faktisk oppover 
Flere av årets revyer tuller med politisk korrekte sketsjer . 
For eksempel har både Vallerrevyen og Skirevyen noen fantastiske parodier på venstrevridd humor . 
Åsrevyen går en helt annen vei . 
Her er det en hard og inderlig kritikk mot dagens regjering , som sender ut flyktningbarn og satser på olje . 
De balanserer på en knivsegg og nærmer seg en parodi på PK-ungdommer som er sinte på Siv Jensen , men de redder seg inn i sketsj etter sketsj . 
I vår tid er det en nesten glemt verdi å sparke oppover , og Åsrevyen gjør det smart . 
Debutant som regissør Lion King og Book of Mormons Afrika-parodier er det gjennomgående soundtracket . 
Rammen rundt , det norske , fremføres som afrikanske hymner i mariusgenser . 
Så hvor kommer dette oppkommet av gode ideer fra ? 
Kveldens instruktør , Einar Nygaard , er 20 år og debutant . 
Selve revyen har aldri tidligere vært med i Revykavalkaden , og dette er første gang 
Ås blir anmeldt av Aftenposten . 
Åsrevyen er altså beviset på at man ikke må kjenne noen på Westerdals eller ha en stappfull revykasse for å lage svært godt teater . 
Shownummer om Aids 
Det er veldig mye mer jeg vil skrive om denne revyen . 
Jeg vil ta frem Thandobuntu Heggdal-Pupa , som gjør årets mest troverdige dragkarakter i en « nedpå » rolle som skoleinspektør . 
Og ja , han danser som en gud og spiller pilatestrener i Karibia med en mykhet som langt overgår originalene . 
Alt er ikke perfekt i denne revyen . 
Det er en hallo-i-uken-stil over humoren , som kan virke litt mer « høhø » enn hysterisk morsom . 
Noen nummer er for lange , andre er for korte . 
Noen metagrep er litt påklistrede . 
Men hva skal jeg si ? 
Dra til Ås , løs billett og kast blomster på scenen . 
Det har revygjengen fortjent . 
Lambertseterrevyen 2018 : 
Herlig mye moro , litt lite mening 
Feil vei går i riktig retning , og tar publikum med på kronglete og opptråkkede stier . 
Feil vei er ikke bare en revy som skal kommentere hvilken retning samfunnet går . 
Den fremfører også selve revyen feil vei . 
Først blir publikum takket for at de kom , deretter applaus og så starter et heidundrende avslutningsnummer . 
Det er en idè som er overraskende morsom , og den er typisk for resten av revyen : 
Preget av overskudd , godt fremført og spekket med små detaljer , som bare er synlige for de observante . 
Barnehagesketsj avbrytes 
Et samfunn i feil retning er et ypperlig utgangspunkt for en revy . 
Men når jeg etter endt åpningsnummer legger ut på polferden mot T-banen , er jeg ikke blitt så mye klokere . 
Det synges litt om at man skal være venner og at # metoo ikke må gjøre at vi slutter å flørte med hverandre . 
Ikke akkurat kvass og elegant samtidssatire . 
Men ingen av sketsjene er direkte dårlige , alle er velspilte og samtlige har en overraskende vending som kommer omtrent akkurat når du tenker : 
« Dette er for teit . 
» Det beste eksemplet er en barnehagesketsj med kombinasjonen nugatti og pedofil førskolelærer . 
Jeg tenker : 
« Herregud , dette er bare ikke morsomt » , men så reiser det seg en publikummer ( spilt av Tiril Hellerud med herlig sinnastemme ) og sier det samme . 
Da er vi inne på noe som er litt gøy . 
Deretter kommer det inn to ungdommer med gule hettegenser påskrevet « Humor Norge » , og sier at de som revyenes paraplyorganisasjon må sensurere denne sketsjen . 
Da snakker vi virkelig morsomt . 
Langt fra urban # metoo-elite 
Det er egentlig mange slike sketsjer i Lambertseterrevyen . 
Det du tror skal være Trumpimitasjonen nummer 489 , blir for eksempel plutselig en metasketsj der presidenten besøker Lambertseterrevyen . 
Samtidig har nesten alle ideene et større potensial . 
Trumpsketsjen kunne tatt metaformen lenger enn litt snakk om kvinnelig fordeling på rollelisten og indisk tegutt i kulissene . 
Et annet sted i revyen er det en rettssak der publikum er på tiltalebenken for ikke å ha blinket ut av rundkjøringen . 
Denne burde gått mye lenger , for de færreste av oss rødmer av mindre trafikkforseelser . 
En komme-ut-av-skapet-sketsj klarer ikke helt bestemme seg for om den skal tøyse med fordommer eller være fordomsfull selv . 
Det ender med heftig grilling av pølser i pausen og noen rop om at « sønnen min liker pølse » . 
Vi er altså langt fra det rikskringkastingen kaller « den urbane # metoo-eliten » , selv bare tolv T-banestopp fra Marienlyst . 
Sjarm på scenen 
Feil vei er med andre ord en brokete reise mot åpningssangen . 
Heldigvis er den befolket av en utrolig sjarmerende gjeng med revyskuespillere . 
Gabriel Goujon er først festlig nettroll , så flørter han med groviser på fransk og senere lar han jentene tromme på hans nakne kropp . 
( Litt avantgarde , ganske morsomt , mest striptease . 
) Kristian Willassen og Tadas Jocius imiterer alt fra Trump til Tom Tvedt med glans , og Ishan Sharma bollywooddanser seg gjennom et islagt Oslo . 
Tiril Hellerud har en god energi som sinna feminist , som hun spiller flere varianter av gjennom hele revyen . 
At alle er samspilte , synger godt og vet hva de driver med på dansegulvet er et stort pluss . 
Litt mer mening , og Lambertseter er på riktig vei mot stjernene . 
Snilerevyen 2019 : 
Denne revyen er blitt et kunstverk Snilerevyen viser finger til hele revysjangeren . 
Likevel er den skrekkelig morsom . 
Det hele begynner med en mørklagt scene , der to stemmer diskuterer hva de skal kalle årets revy . 
« Snus i dusjen » kanskje ? 
Det er jo både norsk og komfortabelt . 
Dette leder til nummeret « musikalsk transkribering av møtet der vi kom på navnet til revyen » . 
Revyfolkene synger at de velger en emoji som tittel av kommersielle årsaker , slik at markedsføringen av revyen kan gå som en farsott . 
Men allerede i neste nummer går revyen ut av sitt gode , kommersielle skinn . 
To vikinger er ute for å slakte deprimerte mennesker . 
Og hvem er egentlig vikingene ? 
Jo , Aftenpostens anmeldere selvfølgelig . 
Slaktingen av tristhet blir imidlertid snudd på hodet , da vikinganmelderen får et dødsbudskap og selv blir bærer av sørgmodighet . 
Høres det rart ut ? 
Ja , og langt rarere – men også mye morsommere – skal det bli . 
Fra bukselomme til revyparodi 
Elevene fra Lillestrøm videregående skole er kjent for å lage både manus , scene og musikk helt selv . 
I år har de imidlertid også fått med seg Tarjei Sjøberg og Andreas Gregersen som i fjor gjorde stor suksess med Skirevyen . 
Førstnevnte ble nominert til årets skuespiller og fikk prisen for årets sketsj med en sang om humorgudens angrep på Sylvi Listhaug . 
Selve Skirevyen foregikk forresten inne i en bukselomme . 
I år gjør de narr av alt som heter konsept og revykonvensjoner . 
Konseptteksten er skamløst rappet fra fjorårets Munchrevy , mens sluttekstene er alt fra Per Fugelli-sitater , utsagn om Van Gogh ( en hyllest / parodi til Nanette på Netflix ? ) til undertegnedes anmeldelse av OHG-revyen . 
Hele veien beveger Snilerevyen seg på en uklar linje mellom parodi og ironi , metagrep og genuine sketsjer . 
Hvert eneste nummer ender med å bli noe helt annet enn først antatt . 
Du tror du ser en sketsj om gynekologi , og ender med å skamme deg over å le av voldtekt . 
Du tror du skal se atter en postmodernistisk merkverdighet , og ender i en lokalrevycountrysang om Kløfta , som både er morsom og urovekkende på en gang . 
Sært , gøyalt og krevende 
Det går an å se på Snilerevyen 2019 som en sær , men gøyal revy . 
Men det går også an å se på den som en slags postmodernistisk kommentar til vår tidsalder . 
Hva er moral ? 
Og finnes det noe som er sant ? 
Det beste med denne revyen er likevel de originalskrevne sketsjene . 
Nummeret Helsesista lykkes for eksempel med både å parodiere den digitale helsesøsteren og å vise et homoparodinummer som er fryktelig drøyt og svært smart på en gang . 
Snilerevyen er i konstant opposisjon til sitt publikum . 
De vil at du skal følge med , le hemningsløst og deretter reflektere over din egen latter . 
Du føler deg litt som kongen som blir underholdt av hoffnarrene , og ikke helt forstår at det er deg de gjør narr av . 
Stort skuespill i Lillestrøm 
Alle skuespillerne har dette revykonseptet under huden . 
Men særlig tre av dem briljerer i de mange lagene med avslepen ironi , tydelig overspill og plutselig underspill : 
Ida Oldeide Hay , Aurora Sunde og Snorre Kind Monsson . 
Sistnevnte går inn i alt fra homosketsj , til gynekolog og barnearbeidsleder med grenseløs fysisk komikk og stor scenisk intelligens . 
Han er en skuespiller som alltid har en ekstra vri , som pusher hver en sketsj litt lenger – og som i det hele tatt er grunn nok til å bruke en kveld i Lillestrøm . 
Det er imidlertid lett å se at denne revyen er starten på flere kunstnerskap . 
Snilerevyen 2019 er nemlig langt mer enn en emoji , den er et revykunstverk . 
Thank You For The Music ! 
Fart , overskudd og god musikk 
Det er ingen grunn til å tro at den norske « Mamma Mia ! » - feberen vil avta med det første . 
Oppsetningen i det nyombygde 
Folketeateret i Oslo vil trolig holde temperaturen oppe en god stund ennå . 
Selv om ikke forestillingen holder toppmål i ett og alt , har den så mange kvaliteter at den vanskelig kan kalles noe annet enn en suksess . 
Når 1,1 millioner nordmenn har sett filmversjonen og 850.000 har kjøpt DVD-en , er det unødvendig å bruke spalteplass på handlingen . 
Det spesielle med denne musikalen er imidlertid utgangspunktet : 
Her forelå både tekster og musikk lenge før ideen om en musikal ble født , dermed besto oppgaven i å lage en historie av de velkjente tekstene som aldri har vært skrevet med tanke på en sammenhengende historie . 
For anledningen er « Mamma Mia ! » blitt fornorsket ; personene har til og med fått norske navn . 
Ingrid Bjørnov har gitt de kjente sangene norsk språkdrakt — og det i form av en velfungerende brukslyrikk som kler stoffet , ikke øver vold mot originalen og samtidig er smidig for sangerne . 
Linn Skåber er ansvarlig for det norske manuset utenom sangene . 
Det forekommer meg at hun har fått inn langt flere morsomme , velpoengterte replikker enn filmen byr på . 
Dessuten synges det langt bedre her enn i filmen . 
Både sangtekstene og replikkene - og musikken , selvsagt - plasserer « Mamma Mia ! » trygt innenfor sjangeren romantisk komedie . 
En historie om sterke kvinner og jakten på en far , en historie med forviklinger og følelser . 
Tre stjerner funkler og overstråler de øvrige medvirkende i denne oppsetningen : 
Heidi Gjermundsen Broch som Donna Nordheim , Mari Lerberg Fossum som hennes gifteklare datter Sofie og Arlene Wilkes som en av morens rockete , gamle venninner . 
Førstnevnte behersker både spill og sang og gir etter en litt famlende åpning med sin kraftfulle stemme skikkelig trøkk til denne forestillingen . 
22-årige Mari Lerberg Fossum har her sin aller første profesjonelle rolle og imponerer med vakker sang , tydelig diksjon og forbløffende sikkerhet i sin sceniske opptreden . 
Arlene Wilkes viser igjen hvilket fyrverkeri hun kan være på en scene , like stødig både i sang og bevegelse . 
Forestillingen topper seg mot slutten i en sekvens med tre sangnummer . 
Først en nydelig scene der Donna og homofile Harry ( bømlingen Heine Totland ) i den vare balladen Our Last Summer minnes sitt kortvarige kjærlighetsmøte . 
Deretter den ømme scenen mellom mor og datter ( Slipping Through My Fingers ) hvor moren hjelper Sofie med brudestasen og samtidig ser tilbake på datterens barneår . 
Og så får Heidi Gjermundsen Broch slå seg løs med hele sin stemmekraft i The Winner Takes It All . 
Selv om enkelte skikkelser blir noe bleikere enn ventet , ikke minst Donnas tre eks-kjærester , er det likevel blitt en oppsetning med mye fart , friskt spill , glimrende musisering og et betydelig overskudd . 
JAN H. LANDRO 
Er du enig med vår anmelder ? 
Si din mening her : 
Raust og morsomt i glasshuset 
Oppfinnsom Fredrik Steen på egen hånd 
Da jeg måtte gå litt før showet til Fredrik Steen var ferdig fredag kveld , var det like etter det som må ha vært kveldens høydepunkt — Steens fremstilling av en manns kveld på byen . 
Fra den spede , edru begynnelse til den ravende slutt fra nachspiel og inn i taxien . 
Måten Steen umerkelig går fra stadium til stadium i drikkingen er så godt utført at en selv umerkelig begynner å svaie på stolen . 
Men det er flere høydepunkt i dette showet . 
Når Fredrik Steen for anledningen har lagt av seg Hildegunn Moltubakk og presenterer et soloshow , får han vist mange flere sider av seg selv som artist . 
Han er en god parodiør ( av for eksempel Ari Behn og Alex Rosén ) , han tar folk , holdninger og dialekter på kornet , og han viser at han har et stort repertoar å spille på gjennom de mange ulike typene . 
I nummeret med den lespende jazzvokalisten , klarer han ikke bare å parodiere det av og til litt for følsomme ved en følsom jazzsanger , han får også vist hvilken musikalsk person han er selv . 
Ikke alt er like vellykket , for eksempel havner nummeret med pingvinen som egentlig er en pingvinrakett mellom to stoler : humor og kritikk av våpenindustrien - istedenfor at de forenes satirisk og med slagkraft . 
Det virker litt ufullført på tekstplanet . 
Hans største styrke er kanskje det å gjøre mye ut av noe som i utgangspunktet ikke virker særlig originalt . 
Hvem skulle for eksempel trodd at nok en fullemann-sketsj kunne bli morsom på en ny måte ? 
Det man kunne trukket for i mangel på originalitet , tar han med andre ord igjen i oppfinnsomhet i utviklingen av temaet . 
Så vi tilgir ham å skrive tekster over luksushytteeiere med fjernkontroll til varmekabler , sikkerhetskontroller på flyplassene hvor man er redd for at noen skal gå bananas med en Lypsyl , og at det derfor er viktig å lukke den inne i en liten pose . 
Slike litt slitte poenger . 
Steen har også en raus og inkluderende stil som fra første stund skaper nærhet mellom scene og sal , og han er en likandes kar . 
Og i et enmannsshow som dette , er det nesten halve kunsten . 
INGVILD BRÆIN 
Er du enig med vår anmelder ? 
Si din mening her : 
Velsmakende strileboller 
Strilekulturen lever i beste velgående – i hvert fall i Logen . 
Strilelandet er ikke lenger hva det engang var . 
Salhus er en liten forstad til Stor-Bergen . 
Fjordabåtene og fergene til øyene er forsvunnet og erstattet av broer . 
Men i Logen kan du i disse dager fremdeles oppleve minnene en utdøende og svunnen kultur . 
En nostalgisk tidsreise tilbake til gode , gamle dager . 
I dag er det nok de færreste som forbinder noe med Monrad Holm Johnsen og Josef G. Larssen . 
Men duoen var på 50 og 60-tallet et av landets mest suksessfulle låtskriverpar , og sørget for den ene slageren etter den andre . 
Mest for Salhuskvintetten Olkabilamo , der Monrad var leder , men også for Ivar Medaas og Stanley Jacobsen . 
Forestillingen « Singel og sand » var en stor suksess den gang den ble oppført på Ole Bull Scene i 2005 . 
Nå er stykket flyttet over til motsatt side av Ole Bullsplass der Hordaland Teater har overtatt lokalene i Logen . 
Showet har også fått den ekstra tilføyelsen « Da ska ’ bli andre boller » - noe som tilsier at ikke alt er som sist . 
En stor del av både tekster og sanger er byttet ut . 
Men settingen er den samme . 
I første akt skjer det meste på krambua til kjøpmannen Salomon , spilt av Cato Jensen . 
Stedet der alle møtes for å handle og ikke minst utveksle de siste ryktene i bygden . 
Her slarves det om stort og smått – fra været og fisket til utroskap og kvaliteten på potetsesongen . 
Helga Golten og Yvonne Algrøy er lett gjenkjennelige som natige og nysgjerrige strilemadammer . 
Sistnevnte gjør også en gripende vokalprestasjon i den vakre visen « Gina med gitaren » . 
Andre akt har mer preg av musikalsk kabaret . 
Ikke minst Claus Sellevolls godlynte parodi på NRK-profil Dag Lindebjerg er fornøyelig . 
Her får også melodismeden Monrad Holm Johnsen sin velfortjente hyllest i form av de gamle og kjære sangene . 
Fra « Gryta hennar mor » til « Singel og sand » . 
Med oppvekst på Sotra og i Nordhordland har kvartetten de aller beste forutsetningene for å skulle gjenskape den gamle strilekulturen . 
De snakker ekte strilemål og slipper å knote . 
Men en del av de gamle uttrykkene må nok fortone seg som kaudervelsk for dagens oppvoksende slekt på øyene rundt Bergen . 
Det meste av teksten er forfattet av Claus Sellevoll , selv om også enkelte av numrene er utarbeidet av ensemblet og regissør Arvid Ones i fellesskap .. 
Nå skal det innrømmes at anmelderen , sin godt voksne alder til tross , strengt tatt ikke er gammel nok til at han var blant Olkabilomos største fans . 
Men likevel så pass opp i årene at svært mange av sangene gjenkjennes fra Ønskekonserten hver mandag da vi satt ved radioapparatene og ventet på de tre siste innslagene – nemlig poplåtene . 
Og det musikalske holder på alle måter fremdeles mål . 
Musikerne , blant Bergens mest garvede , er i stor grad også de samme som sist . 
Noe som skulle borge for kvalitet . 
Noen av melodiene er skiftet ut og noen nye er kommet til , men i stor grad er det musikalske skjelettet det samme . 
En del modernisering må de gamle visene tåle , men her gjøres det sobert uten å verken forflate eller plagsomt forandre på det originale forelegget . 
Nå er ikke Hordaland Teater alene om å trekke frem den gamle strilekulturen . 
Både Ausekarane med Bjørn Jensen og Tor Endresen i spissen og Salhusvinskvetten bygger på de samme tradisjonene . 
Men der de sistnevnte satser på en høy grad av underbuksehumor og regelrett rølp , er denne kvartetten atskillig mer tro mot det å gjenskape 60-årene som de var . 
Selvfølgelig en tanke sukkersøtt og nostalgisk . 
Men riktig fornøyelig og trivelig det hele – selv for en ekte bygensar . 
Gøy på strilelandet 
Tull og tøys på bygden – med et lite snev av melankoli . 
I år fyller strilekulturens store fanebærere Ausekarane ti år . 
Behørig feiret med en nyskrevet forestilling kalt « Fisk og røvere i Auseland » . 
Nå kunne en kanskje ha ventet at en jubileumsforestilling ville bestå av gammelt materiale . 
Gjenbruk av gamle slagere og vitser . 
Men her var alt nytt og jomfruelig . 
Sammenlignet med forrige forestilling « Ausekarane går på land » for et par år siden , var denne forestillingen en tanke hvassere på alle måter . 
Humoren må vel betegnes som det svenskene kaller buskis . 
Enkelt og folkelig og uten plagsomt dypere mening . 
Ikke nødvendigvis noe som vil fungere i alle lag og kanskje også ganske uforståelig for den som aldri har opplevd strilelandet før broene sørget for å urbanisere øyene rundt Bergen og strilene dermed mistet mye av særpreget . 
Men for denne anmelderen , en godt voksen erkebergenser med minner fra fjordbåter , ferger og striledanser , er det ikke vanskelig å kjenne igjen humoren . 
Ramsalt rølp . 
Verken plagsomt sofistikert eller intellektuelt . 
Snarere tvert imot . 
Det er absolutt høyverdig at Ausekarane bidrar til å bevare den etter hvert utdøende strilekulturen . 
Opprinnelig ble Ausekarane startet for knapt ti år siden som en hyllest til den avdøde striletrubaduren Johannes Kleppevik . 
Med årene er det blitt mest Bjørn Jensen og Tor Endresen , selv om forestillingen også inneholdt en hyllest til Kleppevik . 
At størsteparten av Ausekaranes fans befinner seg på Vestlandet , er ikke til å undres over . 
Lokalpatriotisme er bare fornavnet . 
Den nyskrevne hyllesten til Hordaland blir nok et fast innslag på Bergen Lokal . 
Noe av humoren er ganske barnslig underbuksehumor . 
Politisk ukorrekt på alle måter . 
Blødmer i massevis . 
Riktig så morsomme de fleste , må det innrømmes . 
Men et par av innslagene i begynnelsen var av et slag som hadde gått rett hjem hos Mannegruppa Ottar og burde vel kanskje vært plukket vekk . 
Uansett om publikum lo av smakløshetene . 
Gjenbruk av gamle slagere fra Ønskekonserten fra 60-tallet med nye tekster fungerer utmerket . 
Det samme gjør et par nyskrevne og vakre ballader med Tor Endresen som solist . 
For midt i all galskapen , tullballet og tøysingen finnes det innimellom et snev av melankoli og alvor . 
Likedan Bjørn Jensens sørlandsvise om måsen . 
Fremført sittende i en fluktstol med årer . 
Med visse mellomrom dukker Jensen og Endresen opp som henholdsvis rognkjeks og sild med mer eller mindre dagsaktuelle kommentarer – avbrutt av fiskerimeldinger . 
Musikalsk er det solid . 
Et utall forestillinger rundt på Vestlandet på sommerstid i bilfergen Showtime har sørget for en samspilt gjeng . 
Jan Arne Knutsen på gitarer , Tore Mæhle på bass , Svein-Tore Hindenes med tangenter og trekkspill og Espen Vågstøl bak trommene har alle vært innom hver eneste fjord på Vestlandet og det kan høres . 
Et lite potpurri av de mest kjente sangene kommer også mot slutten – jubileumsforestilling må vite . 
Når Endresen med sin smørstemme avslutter med Rolv Løvlands « Rise Me Up » som salme kunne en nesten tro at forestillingen var over . 
Men ingen kveld med Ausekarane er fullstendig før « Ausedansen » kommer som allsang til slutt . 
Foreløpig er det satt opp nærmere 30 forestillinger på Ricks i tiden frem mot jul . 
Lett å like Dagfinn Lyngbø er opptatt av hverdagen og familien i sin nye forestilling . 
Resultatet er både morsomt og sentimentalt . 
Onsdag presenterte Stand Up Norge premiere på Dagfinn Lyngbøs nye sceneshow Supersmud på Ole Bull Scene . 
Dette er Lyngbøs syvende humorforestilling siden hans første soloshow på Maxime i 1996 . 
Lyngbø er en av de mest erfarne og rutinerte komikerne i landet , og i den nye forestillingen Supersmud er det lett å forstå hvorfor scenepersonligheten og skuespilleren fra Askøy er så enormt populær . 
Publikum på Ole Bull Scene er en takknemlig gjeng og bare de får øye på Lyngbøs lette , smidige og ledige vesen på scenen , så er første latterkick for kvelden allerede på plass . 
Sammen med seg på scenen har han barndomskompis og musiker Bjarte Jørgensen . 
Han fungerer som dj , korist , samtalepartner og er fremme og synger på noen nummer . 
Den drøye times lange forestillingen starter med at Lyngbø danser seg inn på scenen . 
Keitete og tullete i robotdansaktige bevegelser . 
Han spør publikum hvordan det går før han selv begynner på et resonnement på hva vi egentlig er ute etter når vi stiller dette spørsmålet . 
Vil vi egentlig vite sannheten ? 
Les intervjuet med Lyngbø : 
Lyngbø forteller ledig og lett . 
Når publikum ler , så ler han sjarmerende med . 
Han hopper og varierer i tema med god timing og presisjon og er innom temaer som perfeksjonsjag , ulikheter mellom voksenlivet og barndommen , Branns varierende form og utfordringer voksne menn møter på . 
Den røde tråden i fortellingen er at vi faktisk har det ganske smud og at kanskje ikke alt nødvendigvis var bedre før . 
Han tar ofte utgangspunkt i familiære situasjoner og noen av de aller morsomste øyeblikkene i forestillingen er når han forteller om sine barn og kone eller etterligner sin mor . 
Når han spiller ut sine barn sitt trass er det både originalt og gjenkjennelig på samme tid ( å kle på barn som ikke vil er som å « ta på votter på en glassmanet » ) . 
Forestillingen er lun og fortalt med hjertet hele veien . 
Den er aldri på kanten , utfordrende eller vågal , men snarere nostalgisk , kjærlig og tidvis litt sentimental . 
Det understrekes i et av flere fine sangnumre der Lyngbø synger til sin sønn , som han vil skjerme for farene på internett , at han er en follower for livet og at han skal like alt sønnen legger ut ( okai , det høres kanskje ikke så rørende ut , men det var det ) . 
Det er massevis for fansen i forestillingen og det er lite å bli skuffet av . 
Når han snakker om hvorfor fordommer er viktig for at noe skal bli morsomt , er det både underholdende og smart . 
Det samme med beskrivelser av mennesker og ulik moral . 
Alt er derimot ikke like hysterisk morsomst . 
Parodien av Puls-Yngvar finnes det andre som gjør bedre og har det noen gang vært spesielt gøyalt med prostatavitser ? 
Og forskjellen på dem som bor i byen og distriktene ser ut til å være et slags glansnummer som er med i altfor mye stand up . 
Dagfinn Lyngbø har en scenepersonlighet det er veldig lett å like og mye er veldig morsomt . 
Men det er likevel vanskelig å virkelig elske Lyngbøs nye forestilling . 
Til det er en del av materialet for forutsigbart . 
Velkommen til galehuset ! 
DNS forestillingen `` Direktøren for det hele " '' " serverer så mye galskap at det burde vært tøylet litt . 
Det skal de ha på DNS , de har klart en perfekt timing . 
Med et galehus på scenen og noe tilsvarende i kulissene , er komedien total i teaterhuset på Engen . 
Utgangspunktet for det som skjer på scenen er like absurd som resten av stykket og som det faktum at alvorsmannen Lars von Trier er opphav til dette . 
Hr. Ravn ( Tormod Løvold ) har i sin tid etablert et IT-firma , som en dansk oppkjøper nå vil sikre seg . 
Det spesielle er at Ravn , som har ledet firmaet hele tiden , alltid har hevdet at det fins en sjef over ham , en mann som sitter i USA . 
Slik har han alltid kunnet legge skylden for ubehagelige avgjørelser på denne Direktøren for det hele , for selv vil han helst være firmaets kosebamse , elsket av alle . 
Les intervju med manusforfatter Knut Nærum : 
Denne kosebamsen vil nå selge bedriften , og har ordnet seg slik at han alene sitter med rettighetene til ( det nokså uklare ) dataproduktet firmaet har utviklet . 
De andre medarbeiderne som også skulle ha opphavsrettigheter , belønnes med oppsigelse og null kompensasjon . 
Slik er den hemmelige planen . 
Men da den danske direktøren ( Frode Bjorøy ) , medbringende egen tolk ( Ane Skumsvoll ) , kommer for å sluttføre avtalen , må Direktøren for det hele være der og signere . 
Da er det Ravn får den geniale ideen å hyre inn en middelmådig , men desto mer selvhøytidelig skuespiller ( Pål Rønning ) til å ta rollen som Direktøren for det hele . 
Skuespilleren blir utstyrt med et manus han skal følge , men har selv « kunstneriske » ideer til forbedring — og i første omgang går det meste galt . 
I påvente av neste runde , får skuespilleren fortsette i sin rolle . 
Han skal bl.a. gjennomføre et IT-seminar og medarbeidersamtaler med de ansatte . 
Det ender i det komplette idioti , men minner likevel merkelig om slikt man kan oppleve i det « virkelige » næringslivet . 
For har ikke de fleste erfart inkompetente sjefer som dekker seg bak luftige talemåter , eller sjefer som hele tiden viser til noen høyere oppe ? 
« Direktøren » skjønner ikke hva bedriften driver med . 
Det gjør ikke Ravn heller , viser det seg . 
Eller de ansatte i dette Kafka-selskapet . 
Om toppledelsen er mindre god , minner staben rundt Ravn om en barnehage . 
Med eller uten direktør , virker det hele komplett dysfunksjonelt . 
Og etter hvert utvikler forestillingen seg til det bortimot helt kaotiske . 
Men Petter Næss burde ha strammet inn . 
For i perioder den siste halvtimen slurer spillet kraftig , det blir tomgangsopptrinn som enten kunne vært kuttet ut eller blitt strammet inn . 
Tendenser til overspill — for selv i stykker som dette kan det bli for mye - burde vært slått hardere ned på i regien . 
Med så mye komikk som ligger i teksten , burde det være unødvendig å la dette gå over alle støvleskaft . 
For denne komedien er virkelig morsom , dessuten viser den seg å være mer enn « litt uskyldig moro » , som vi får forkynt ved spillets begynnelse . 
Både fordi enkeltscener tar velkjente opplevelser fra arbeidslivet på kornet , om enn kraftig oppforstørret , og fordi særlig skuespilleren med sine « avanserte » rolletolkninger peker på en velkjent kulturell elitisme . 
Trass i at det av og til blir for mye av det gode , beholder forestillingen likevel sin komiske intelligens , slik den veksler mellom situasjonskomikk og absurde dialoger . 
Et høydepunkt er « samarbeidet » mellom den danske oppkjøperen og tolken , som etter hvert blir stadig friere i sine oversettelser . 
Frode Bjorøy skaper en kostelig skikkelse med et dansk som må være hentet fra det underjordiske . 
Glimrende er også samarbeidet mellom Pål Rønning og Tormod Løvold . 
Men Petter Næss burde kjørt Rønning i litt strammere tøyler . 
For øvrig skaper også de øvrige medvirkende tydelige typer , og det fartsfylte samspillet flyter godt . 
Les også : 
En fortelling fra sexturismens verden Bergen Nasjonale Opera med ny tolkning av Madama Butterfly . 
På den gamle plakaten fra den aller første fremføringen av Madama Butterfly ser vi en geisha i kimono . 
Hun sitter på kne på en terrasse og ser ut over en hage full av blomstrende kirsebærtrær . 
Slik var det i 1904 . 
Og slik blir Puccinis opera vanligvis fremstilt den dag i dag – som et stykke « japonisme » , en vestlig drøm om et fjernt , eksotisk Japan . 
Ikke så i Grieghallen . 
I den oppsetningen som Bergen Nasjonale Opera presenterer i disse dagene , finner du verken kimonoer eller kirsebærtrær . 
Den tragiske historien om den troskyldige geishaen Madama Butterfly og hennes elskede , den svikefulle , amerikanske marineoffiseren Pinkerton , utspiller seg i vår tids Nagasaki , i et nedslitt , lurvete strøk med gatekjøkkener , plaststoler , karaoke og masete suvenirselgere . 
Pinkerton og vennene hans ankommer i et hvitt dollarglis – han for å møte Madama Butterfly eller Cio-Cio San som hun egentlig heter ; de andre for å more seg i byens red light district . 
Vi befinner oss i den moderne sexturismens verden , i et Blade Runner-aktig univers med enorme reklamer for Girls og burgere og Manga-figurer på husveggene og med unge kvinner på utstilling i et skittent glassbur . 
Forestillingen stammer fra Teatro Regio i Torino der regissøren Damiano Michieletto og scenografen Paolo Fantin satte den opp for fire år siden . 
De har « modernisert » og « aktualisert » operaen , men er på et vis likevel tro mot den . 
For også i den gamle teksten er det snakk om sexkjøp . 
Cio-Cio 
San er en jente som Pinkerton kjøper for 100 yen av kobleren Goro . 
Sharpless , den amerikanske konsulen , utbryter forarget at hun jo bare er 15 år . 
Men Pinkerton er uanfektet og innrømmer at hennes barnlige væremåte opphisser ham . 
Slik Michieletto forteller historien om Cio-Cio San , får han frem sider som vanligvis fortrenges i andre versjoner av operaen . 
Og Fantins spektakulære scenebilde fungerer godt som ramme om denne tolkningen . 
Men etter hvert skjønner vi jo poenget . 
De pedagogiske pekefingrene blir temmelig slitsomme i lengden . 
Og utover i forestillingen blir det flere og flere steder der Michielettos regigrep kommer i konflikt med teksten slik at det som faktisk skjer på scenen , motsier det som sangerne synger om . 
Og det virker temmelig desorienterende at slutten er endret slik at Cio-Cio San skyter seg selv med pistol , til tross for at hennes harakiri har vært forberedt helt fra første akt . 
Man kan diskutere en del av disse regigrepene , men musikalsk sett er det ingen tvil : 
Dette en flott fremføring . 
Den koreanske sopranen Sae-Kyung 
Rim fremstiller Cio-Cio Sans forvandling fra forelsket tenåringsjente til desillusjonert kvinne og klarer å gi figuren både styrke og verdighet midt i de kummerlige omgivelsene . 
Stemmen hennes er stor og uttrykksfull , høydramatisk strålende i de høye partiene og full av inderlighet og smerte mot slutten . 
Rame Lahaj fra Kosovo er en perfekt partner for henne i rollen som Pinkerton , en fenomenal , « italiensk » heltetenor med stor , glansfull stemme og karismatisk scenisk nærvær . 
Blant de andre sangerne må mezzosopranen Hanna Hipps fine fremstilling av tjenestepiken Suzuki fremheves . 
Og ikke minst Fabio Capitanuccis flotte innsats i rollen som den moralsk bekymrede konsul Sharpless . 
Edvard Grieg Kor , Edvard Grieg Ungdomskor og TSO Vokalensemble opptrer som statister i mange roller underveis og har en fin innsats i den ordløse , nynnende overgangen mellom andre og tredje akt . 
I orkestergraven styrer Eun Sun Kim musikere fra Bergen Filharmoniske Orkester sikkert gjennom Puccinis eksotiske partitur . 
Jubilant full av gjøglerglede 
Identitetsjakt i scene— og privatliv . 
Han er 70 , men still going strong . 
I sitt eget jubileumsshow får Helge Jordal anledning til å vise flere sider av sitt mangfoldige talent , men det er først og fremst gjøgleren som dyrkes i denne forestillingen . 
Morten Lorentzen har laget en tekst hvor han veksler mellom Jordals eget liv og morsomme vrier på klassiske teatertekster — og noen ganger kobles disse med godt resultat . 
Hovedpersonen , spiller , synger og deklamerer . 
Helge Jordal er ikke avhengig av all verdens kulisser for å skape et sceneshow ; en sykehusseng , et skjermbrett og til slutt en sykkel holder i lange baner . 
Med utgangspunkt i Knappestøperens spørsmål til Peer Gynt om hvem han er og hva han har utrettet og vært for andre , tar jubilanten oss med på en identitetsjakt gjennom sitt eget scene- og privatliv . 
For skuespilleren byr også på den private siden av seg selv - faren og ektemannen som ikke strakk til , han som ikke var så glad i vinduskonvoluttene og fikk en skattesak på nakken . 
Men det gjøres med passe doser selvironi og glimt i øget : 
De har vel tilgitt meg etter alle disse årene ? 
En stjerne : 
Til musikk fra filmen « Orions belte » , møter vi innledningsvis Jordal i en videoprojeksjon syklende gjennom et vinterlig Bergen , før han selv rulles inn i en sykeseng og våkner opp , ikke i baronens seng , men på Haukeland . 
For mannen i sengen er Jeppe , ikke helt slik vi kjenner ham , men som stril . 
Ingenting morer som kjent bergenserne mer enn å høre strilemål fra scenen . 
Og denne strilejeppen tolkes selvsagt med bravur og tjukk dialekt . 
Men det overbeviser ikke Knappestøperen , som med sin stemme fra oven slår fast : 
« Du hadde talent og klarte det nesten . 
» Dermed er vi for alvor inne i teaterkunstens verden , hvor ikke bare store , viktige roller får plass , gjerne i « vridd » utgave , men der også Jordals forhold til teatret og teatret selv gjennomgår en kvalitetsvurdering . 
Underveis må han spørre seg selv : 
Hva er det jeg har holdt på med ? 
Har det betydd noe for flere enn meg selv ? 
Samtidig får han også anledning , til stormende jubel fra salen , til å nevne et visst nasjonalt teaters bruk av advokater og eksterne konsulenter . 
Problematiseringen av teaterlivet , om jeg kan bruke et slikt ord , avføder også refleksjoner til ettertanke og enlinjere som « Var det verdt det , ingen bryr seg likevel » og « Det er lettere å beundre skuespilleren enn å høre hva han har å si . 
» Eller denne talende kommentaren for det eldre publikum : 
« Jeg husker Svend von Düring . 
Han hadde noe . 
» Spelemannen fyller år : 
Morsom er scenen hvor Jordal skal vise sine kunster for en litt forfinet , overkultivert instruktør av beste britiske tradisjon . 
Igjen og igjen må han prøve å følge instruktørens anvisninger , og hver gang blir det galt , enten for grovt og « folkelig » eller grensende til det aldeles ufarliggjorte . 
Jeg vet ikke om han har noen spesiell instruktør i tankene her , eller om det bare er myntet på en « skole » . 
Det fungerer i hvert fall strålende og tilkjennegir et teatersyn som ligger et stykke unna hovedpersonens eget , for å si det forsiktig . 
Før vi er kommet i mål , har Jordal rukket å komme inn på sin egen radikale historie — og samtidig gjøre ettertrykkelig narr av ml-ernes tvangsproletarisering og bruk av dekknavn , i et nummer som for øvrig hadde tålt litt nedkutting . 
Når det sparkes til totalt uinteresserte sponsorer som lurer på om det er underholdning i pausen , virker det litt passé og utbrukt . 
En sikker vinner er derimot farens kapitulasjonsreplikk etter en lengre diskusjon med sønnen , som vil bli noe så tussete som skuespiller : 
« Du får gå og snakke med din mor . 
» Forestillingen er svakest i et par av de mer eller mindre selvbiografiske innslagene . 
Da må også Jordal ty til den altfor velkjente oppskriften : 
Dårlig poeng - hev stemmen , øk effektbruken . 
Best er Lorentzens tekst når han får leke seg med klassikerne , og Jordal er også i sitt ess når han med enkle midler kan gjenskape en og annen erkebergenser . 
« Lampefeber » er også fysisk teater og krever en hel del av aktøren . 
Det mestrer han , men i alt det tilbakeskuende sniker det seg også inn litt vemod . 
Heretter er det mer å se tilbake på enn frem mot . 
Dessverre . 
Men Helge Jordal har nok ikke sagt sitt siste ord på en god stund ennå . 
Nordahl Grieg i mektig fornyelse 
Bedre teater ser du sjelden på norske scener . 
Det var grunn til å gå til dette prosjektet med en viss skepsis ; mislykket tukling med klassikerne har vi sett nok av . 
Men hva skjer ? 
Jo , nytt og gammel veves nærmest sømløst sammen , overgangene er kontrastrike og virkingsfulle , ensemblespillet sitter fra første scene , musikken med sine ekko av det nasjonale er skrevet og brukt intelligent , og de tre musikerne gjør en drømmejobb . 
Og den nødvendige , kritiske avstanden til det som skjer på scenen , blir også opprettholdt . 
Allerede idet publikum kommer inn i salen hamres klasseskillet fast . 
For tilskuerplassene er delt inn i tre seksjoner — Kalfaret , sentrum og Nøstet - hvor de som sitter på fjellsiden har det langt mer komfortabelt enn arbeiderklassen fra Nøstet . 
Slik skal vi bli minnet på at klasseskillet fortsatt eksisterer og at makten fremdeles ( ? ) befinner seg på fjellsiden . 
Hovedgrepet Cecilie Løveid og Tore Vagn Lid har gjort , er å gjøre arbeidet med « Vår ære og vår makt » til scener i et planlagt filmprosjekt . 
Opprinnelig hadde Nordahl Grieg tenkt å lage film om hvordan « nøytrale » krigsprofitører utsatte sjøfolk for ekstrem risiko under første verdenskrig . 
Nå befinner vi oss i 1935 , og de tre kyniske rederne fra stykket hans er fortsatt med . 
De skal finansiere filmprosjektet , og holdningen er stadig den samme : 
« Er det penger i det ? 
» Også « Vår ære / vår makt » tar nemlig for seg den kynismen , som under et tynt ferniss av humanisme og borgerlig anstendighet får pengekåte redere til å sende underbetalte sjøfolk inn i det som ofte var den sikre død . 
Det dreier seg om spekulasjonsøkonomi og krigsprofittering i nøytralitetspolitikkens og pliktens navn . 
For hvert skip som torpederes og går ned , går fortjenesten opp . 
Viktige scener og dialoger fra det opprinnelige stykket er beholdt , nye er skrevet til . 
Slik blir denne oppsetningen også en dialog med Nordahl Grieg og deler av forfatterskapet hans , samtidig som det gir fragmenter av en biografi . 
Når de to forfatterne lar Nordahl uttrykke et ønske om å komme så nær krigsbegivenhetene som mulig , sier de indirekte at han ikke lenger er i stand til å dikte om annet enn det selvopplevde . 
Underforstått : 
Derfor blir han med Lancaster bombeflyet på det fatale toktet over Berlin 2. desember 1943 . 
Og her skaper Løveid / Lid en interessant kobling . 
De legger inn noen korte tekstutdrag fra et annet Grieg-drama , det lite kjente og lite spilte « Atlanterhavet » . 
Det handler bl.a. om idealisme , kynisme og kompensatorisk dådstrang . 
Og , ikke minst , Griegs stadig tilbakevendende « Barrabas-motiv » : en ung mann ønsker å velge det gode , men Barrabas-kreftene , det onde , er for sterke . 
Slik dør idealismen , i « Atlanterhavet » ved at hovedpersonen Ketil Paus bestemmer seg for å risikere livet i en meningsløs , transatlantisk flyvning , etter å ha innsett at det gode han trodde på ikke lar seg realisere . 
Parallellen til Nordahl Grieg selv er skremmende tydelig . 
Før han legger ut på den siste flyturen , lar forfatterne ham si at krigen har slettet alle grenser ; nå gjelder det å kunne hate lenge nok . 
Slik lar de ham gjennomgå en forvandling som svarer til den Ketil Paus opplever . 
All tvil har forlatt ham , Nordahl blir sin egen diktede Ketil , skjebnen er bestemt . 
Dette er trolig også ment å skulle fange Nordahl Griegs påstått politiske « omvendelse » . 
Så ender forestillingen med et autentisk lydopptak fra et Lancaster bombefly på tokt over Berlin , der den akkompagnerende musikken arbeider seg opp mot et crescendo før den går over i en smertefull blues ved Per Egil Jørgensen , en mektig klagesang og en avslutning som fullt ut kler en stor teaterforestilling . 
Men hvilken relevans har dette stykket for oss i 2016 ? 
Om vi ser bort fra en del anakronismer , som en poplåt fra 1960-tallet og « Gullet ska hem » , inneholder teksten få referanser som bringer oss opp til vår egen tid . 
Men Tore Vagn Lid elsker multimediale effekter , og ved hjelp av videoinnslag og gamle og nye foto — også de sømløst satt sammen - blir vi hele tiden minnet på at kapitalismens herjinger er ikke noe som bare hører fortiden til . 
Her har man også våget å gå litt tettere på en del aktører enn Nordahl Grieg og DNS våget i 1935 . 
Men det gjøres antydningsvis , så får hver og en trekke sine slutninger . 
Av og til kunne regissøren med fordel dempet effektbruken noe , men helheten er likevel så overbevisende at det er ikke noe å legge vekt på . 
Den berømte livbåtscenen er løst med stor kreativitet og får tilsvarende virkning i all sin enkelhet . 
Tydelig er det også at dette er et stykke og en regi som skuespillerne identifiserer seg med . 
Alt de foretar seg er preget av overskudd , og ensemblespillet går så friksjonsløst at det føles ikke riktig å trekke frem noen enkelt skuespiller . 
Ubehaget i familien 
Familiescener fulle av ord Jonathan Capdevielle er et fenomen i fransk teater , både som aktør og som skaper av moderne scenedramatikk . 
Og slett ikke alltid like lett å forstå . 
Det han finner på er som regel både fascinerende og spesielt , som hans minneverdige Madonna-imitasjoner , vist i BIT-regi for noen år siden . 
Ofte utfordrer han grensen mellom fantasi og virkelighet . 
Det meste han gjør springer ut av noe selvbiografisk , i større eller mindre grad . 
Med `` Saga " '' " har han tatt skrittet nesten fullt ut , dette er en dokufiksjon , hvor det meste angivelig skal være hentet fra hans egen familiehistorie på 1990-tallet . 
På mange måter er det en røverhistorie han og hans tre medspillere presenterer . 
Stykket bygger på hans egne erindringer , søsterens minner og intervjuer med folk i familien og utenforstående . 
Dette er så eltet sammen til et familiedrama med nok tvilsomme elementer til at familien kvalifiserer for betegnelsen dysfunksjonell . 
Innledningsvis føres vi ved hjelp av en pc og en stemme den kronglete veien til den vesle landsbyen Ger i Pyreneene . 
Scenen ligger i mørke , noe den gjør ganske lenge – også ved et par anledninger seinere i den to timer lange forestillingen ( som på grunn av forsinkelser først var ferdig en halv time over midnatt ) . 
Og innen scenerommet belyses , har publikum også fått merke Capdevielles særegne talent , hans makeløse evne til å manipulere stemmen slik at han virtuost kan illudere mann og kvinne , ung og gammel . 
Stemmen er i det hele tatt det suverent viktigste instrumentet i denne utpreget verbale forestillingen . 
Den veksler mellom ordrik fortelling og dialog , med noe vi kanskje kunne kalle små iscenesettelser innimellom . 
Og det som fortelles , er fragmenter av familiehistorien , ispedd innslag fra den lokale kulturen , gjerne i form av et sangnummer . 
Utgangspunkt for opplevelsene og historiene er det lokale bakeriet , som har vært brukt til langt mer enn brødbakst , og hvor alt melet i posen slett ikke var like rent . 
Her er det snakk om smugling og dop , drap og incest , men også minner om en oppvekst i stor frihet . 
Til dels ikles det et lett slør av absurditet . 
De mangfoldige historiene synes ikke å ha annet felles enn at de springer ut fra samme familie . 
Men i sum utgjør de kanskje også et forsøk på å konstruere en identitet , både personlig og for familien , bygd på et lite menasjeri av tosker og kloke hoder , uslinger og godhjertede personer . 
Scenene mer snakkes enn spilles frem , og med seg på scenen – som naturligvis har et « fjell » som sentralt element – har Capdevielle sin søster og to mannlige skuespillere . 
Hver av dem gir kropp og stemme til flere personer . 
Takket være sine elastiske stemmebånd , kan Jonathan Capdevielle spille både barn og voksen . 
Og noe av det mest fascinerende ved forestillingen , er hvordan han noen ganger ved stemmens hjelp kan veksle mellom som voksen å se tilbake på tenåringen han var og i neste øyeblikk være den tenåringen . 
Det skaper et interessant tidsspenn , som også gjør noe med perspektivet . 
Slike øyeblikk er med på å løfte en forestilling , som ellers har en del sceniske innslag det ikke er så lett å bli klok på . 
Jan H. Landro 
Liv , latter og lære Stramt scenekåseri der det morsomste gjerne er det tristeste . 
« La hodet få fri . 
Sjelen få fred » . 
Slik åpner forestillingen « Doddo – Ser livet passere i revy » og Doddo og hans makker på tangenter , Sjur Hjeltnes , spiller og synger . 
Åpningslåten gir klare indikasjoner på at det ikke er maktkritisk satire eller politisk humor som er på kveldens menyrevy . 
Her er meningen å slappe av . 
Lene seg tilbake og le . 
Det høres kanskje litt navlebeskuende ut å lage en hel forestilling om eget liv , men ofte makter Doddo å gjøre de personlige fortellingene universelle . 
Et kåseri kaller han selv fortellingen , og det kan være en passende betegnelse . 
Forestillingen er som kåseriet : en lett og ledig samtale , både mellom Doddo og publikum og mellom han og Hjeltnes . 
Hjeltnes krydrer forestillingen , i tillegg til pianospill og sang , med tørrvittige kommentarer og stiller også spørsmål som bidrar til en naturlig flyt i historien . 
Formålet med kåseriet er at det skal « normere , reflektere , underholde og å påvirke » . 
Dette makter Doddo . 
Spesielt mot slutten kommer han med en del innspill til hvordan vi bør leve livene våre og viser seg likevel som en som vil påvirke . 
Forestillingen er en blanding av tidligere poenger fra utgivelsene hans Kjærlighet er best på pinne og Hei , døden . 
At han fremfører gammelt materiale er på ingen måte noe han prøver å skjule . 
Bøkene er godt synlig på scenen og et par ganger leser han også direkte opp fra dem . 
Det fungerer som fine brudd . 
Tematikken varierer veldig , men overgangene sitter godt . 
Det finnes noen veldig morsomme fortellinger om blant andre Chiku Ali og Jan Ove Ottesen , men de fineste sekvensene er de som også innebærer andre følelser enn det som er morsomt . 
Han tegner opp noen portretter av sine foreldre som både sier mye om hvor fine folk de var , men også litt om samfunnet de levde i og tok valgene sine i . 
I historien om kreften han opplevde viser han også frem hva slags komisk potensial som ligger i det tyngre materialet . 
Forestillingen er ikke alltid like originalt hele veien , og for eksempel livsanalysen om hvordan kvinner og menn endrer seg i ulike faser kjennes gjort og litt flat og det blir noen ganger litt vel Beat-for-Beat-aktig-NÅ-KOSER-VI-OSS-stemning enkelte deler i showet . 
Regien , av Christine Hope , er stram og det finnes ingen dødpunkter . 
Timingen og lynnet til de to på scenen er svært godt utnyttet , og det er tydelig at den er en regissør med blikk for detaljer som har holdt i trådene . 
Et sjarmerende trekk ved Doddo er at han ikke klarer å la være å smile selv når publikum ler . 
Han ser ut som han virkelig elsker den umiddelbare responsen han får ( og det er det mye av ) . 
Doddo minner om Robin Williams i rollen som den livselskende professoren John Keating i Dead Poets Society , læreren som stadig ber elevene om å gripe dagen . 
Han fremstår tidvis som en livstilsmotivator som ramser opp hva som gir livskvalitet . 
Du må holde på med det du liker , du må være grei med dem du liker , ikke en surfis , våge , vinne osv . 
( Hadde det ikke vært for all selvironien i det hele kunne det nesten fremstått som vel bedrevitende eller for velmenende . 
) « Ser livet passere i revy » har blitt et stramt show der vitser , sanger , personlige fortellinger og opplesninger flettes sammen med stor naturlighet . 
Mobberen og selvinnsikten Sterkt om et sørgelig aktuelt tema 
Nok en sterk og godt fremført monolog på en bergensk teaterscene . 
Denne gang om mobbing . 
En historie som vinner i tyngde og styrke fordi den navnløse fortelleren er både mobber og et stykke på vei selv offer og slites mellom personlig hovmod og hardt tilkjempet selverkjennelse mens hun fremfører sin lenge fortrengte beretning . 
Fortelleren er en 34 år gammel , gift kvinne med to barn som trolig er i omtrent den alderen hun selv var i da dramaet utspilte seg . 
Hun skildrer hvordan noen tiendeklassinger med for stor virketrang og for liten impulskontroll får det for seg at de skal ha moro med klassens allerede utstøtte . 
Katrine har ikke draget verken på gutter eller medsøstre , hun har alltid gått for seg selv . 
Nå skal noen klassekamerater innbille henne at skolens mest ettertraktede gutt er vilt forelsket i henne . 
Hun kan jo ikke være så dum at hun ikke skjønner at dette er en spøk , tenker de — ufølsomme for hvordan det er aldri å ha vært elsket . 
Det er Magnus , fortellerens kjæreste , som har påtatt seg rollen som elskovssyk . 
Oppildnet av kameratene - etter hvert også betalt av dem - går han stadig lengre med Katrine . 
Så langt , og over så lang tid , at fortelleren begynner å merke en voksende sjalusi . 
Jo lengre dette varer , desto mer isolert føler hun seg . 
Så får hun også merke litt av mobbingen selv . 
Men historien går videre og ender i tragedie , rettssak og mened . 
Det er fascinerende å følge den skikkelsen Irene Waage gestalter på hovedbibliotekets UROM , en velegnet scene for forestillinger som dette . 
I Arvid Ones ’ sikre regi , er hun på et vis to mennesker . 
Som « en av gutta » og dessuten kjæreste med Magnus , er hun fullt og helt med på spøken , i hvert fall i begynnelsen . 
Og hun passer på å unnskylde seg selv med at Katrine burde ha skjønt , eller at hun selv ble offer for gruppepress . 
Til tider lyser forakten for Katrine av henne , kulden står i ansiktet hennes da hun sier at sånne som Katrine må kjenne sin plass her i livet . 
Innimellom kommer den usikre ungjenten frem . 
Hun som trenger stadige bekreftelser på at Magnus virkelig vil ha henne . 
Hun som med ekte indignasjon skildrer hvordan hun selv blir mobbet litt . 
Uten at hun dermed helt erkjenner hva hun har vært med å utsette klassevenninnen for . 
Fortellingen skifter mellom nåtid og fortid , men det ser ikke ut for at selvinnsikten har trengt helt gjennom , selv hos 34-åringen . 
Riktig nok sier hun « Jeg ødela livet hennes , sånn er det » , men da stykket er slutt føler jeg meg ikke sikker på at hun egentlig mener det . 
Kanskje var det viktigere med de flotte cowboystøvlettene hennes som ( kanskje ) ble ødelagt enn med ungpikelivet som trolig ble skadd hinsides det reparerbare . 
Forestillingen er meget sterk og bør få et langt liv rundt om på skolene . 
Ikke minst fordi den er fri for hevede pekefingre , men fortelles av et menneske som ikke helt innser dybden i det hun har vært med på . 
Her er mye å snakke om , mye å tygge på . 
Der vi alle er « Ingenting av meg » er ikke glad-teater , men det er godt teater . 
Verktittelen « Ingenting av meg » leder tankene mot flere betydninger : 
« Det ble ingenting av meg » , « det er ingenting igjen av meg » , « du får ingenting av meg » . 
Alle disse tolkningene er relevante for dette stykket , og for oppsetningen . 
Hun har forlatt mann og barn for å leve sammen med en yngre mann ( Han ) . 
Det nye livet er rosenrødt -en stund - før det også går i oppløsning . 
På veien møter vi parets mødre , som de begge har et anstrengt forhold til , barna Hennes og eksen Hennes . 
Alle er de med på å fortelle noe om livene og personlighetene til Ham og Henne . 
Og alle relasjonene er rustne , eller brustne . 
Lygres stykke er ikke glad-teater . 
Her er død og sorg og svik for et helt orkester , for å si det fritt etter Arild Nyquist . 
Men oppsetningen under regi av Kamilla Bach Mortensen er til tider humoristisk . 
Først og fremst gjennom Ane Skumsvolls ( Hun ) lystige omgang med både tekst og egen gestikk . 
Jeg lurte en stund på om dette ble en merkelig tilnærming til teksten , men når det rosenrøde samlivet går over i mørkegrått , skifter smilet og latteren karakter og blir mer desperat , til det til sist ikke er smil igjen , men et gedigent raseri . 
Slik blir den innledningsvis milde omgangen med tilværelsen et anslag til noe som etter hvert utgjør et bredt spekter . 
Det er dynamisk og fint . 
Stian Isaksen ( Han ) beveger seg også overbevisende langs et spenn – som den først inderlige kjærlighetspartneren , etter hvert som avkjølnet og likegyldig . 
André Søfteland har en kort , men kraftfull opptreden som Hennes eks . 
Marianne Nilsen , som spiller begge mødrene , samt sønnen og datteren til Henne , skifter vakkert mellom de ulike karakterene . 
Jeg skjønner bare ikke hvorfor noen har gitt henne en så oppsiktsvekkende ukledelig « gammel dame-bukse » . 
Vi trenger ellers ingen markører for alder eller annet — her forstår vi umiddelbart hvem personene er gjennom deres første tilsynekomst , noe som i stor grad skyldes den tekstlige formen : 
Karakterene snakker om hva de tenker og gjør , eller tenkte og gjorde , istedenfor å spille det ut . 
De snakker av og til sågar undertekst ( « Det er så mange lag i dette » ) , og en type sceneanvisninger ( « Jeg legger meg inntil deg » ) . 
Dette er et befriende grep , fordi det skaper en distanse til illusjonsteaterformen , men samtidig er det jo slik at skuespillerne spiller at de snakker om hva de tenker og gjør . 
Og det gjør ensemblet på en framifrå måte . 
Den på samme tid ekstroverte og selvutslettende scenografien består av en skråstilt glass-platting som skuespillerne beveger seg på , den rommer ellers noen stoler , og i et flott visuelt øyeblikk : remedier fra et hjem når undersiden av plattingen lyses opp . 
Et glimt av noe som har vært , eller som kan bli igjen , kan vi tenke oss . 
Jeg opplever at Lygres stykke ( blant annet ) handler om å drøfte hvorvidt det er mulig å bli en annen , og i hvilken grad dette kan oppnås ved å sette ord på det . 
« Våre ord betyr noe » . 
Men også hvordan man kan få til dette , når man ikke vet alt om seg selv , og uttrykker seg ufullstendig om hva man har på hjertet . 
Rammen for å si noe om dette , er å sette frem de « evige » relasjonene foreldre / barn , og kjærlighetsforholdet . 
Jeg har ikke noe å utsette på dette evige , det er stort sett der vi alle er . 
Sorgen forgikk meg Politikeruttalelser innbyr ofte til satire . 
Men satirikere kan også by på politikk . 
Visste du at Olav Kyrre kom til Vestlandet for å grunnlegge byen med flest enveiskjørte gater ? 
Eller at av ting verden har lært av Bergen , er at det er mulig å kalle en by uten offentlige toaletter for verdens beste by ? 
Velkommen til ekstraordinært møte i byrådet . 
De korrekt dresskledde Marius Gaupås Johansen og Sturle Vik Pedersen fra 5080 er møteledere . 
Vi diskuterer verdens viktigste spørsmål : 
Bergens fremtid . 
Det fins møteregler : 
I likhet med møtene i det vanlige byrådet , kommer de til å tillate at debatten sklir ut . 
Hvis Steinfeldt-brødrene snakker , er det ikke lov til å avbryte . 
Og hvis vi i salen har spørsmål , kan vi vente til innlegget er over , eller bare rope det ut . 
Det siste er mest vanlig i Bergen . 
Dessuten : 
Når vi skal stemme over et forslag , gjelder det å rope Snadder , eller hvisle skeptisk ( ssssss ) . 
Det er en klar blanding av distansert bergenspatriotisme og nær bergenskritikk fra første stund . 
Eller omvendt . 
Den ironiske — eller post-ironiske - tilnærmingen etterlater alltid tvil . 
Christoffer Schjelderup fra Feministisk byluftsliste holder innlegg om det å være fra Fana og få bank når han sier jeg og meg i Åsane . 
Det er dessuten ikke hans mening å tråkke på folk fra Arna , men hvorfor må de være med i Bergen ? 5080 ber oss etterpå stemme over hvorvidt Indre og Ytre Arna skal slås sammen , for deretter å kastes ut . 
En mann på raden bak meg roper , før alle andre : 
SNADDER ! 
Bergen har bare to grammatiske kjønn , forteller 5080 , den neste deltakeren fra Oslo har tre , men hun har fått dispensasjon for å tale her i kveld , så lenge hun holder seg til sine ti minutter og forlater byen umiddelbart etterpå . 
Sigrid Bonde Tusvik entrer scenen , men får straks en telefon . 
Det er en ordfører på tråden som ber henne holde en ferdig tale som ligger foran henne , for 800 000 , - . Tusvik fremfører dermed en tale på nordnorsk , full av hæstkuk-språk , fra en som hevder at Sjøl om hjertet mitt e i Bergen , vil tunga mi alltid vær fra Nord-Norge . 
Frode Grytten fra Musikalsk samlingsparti holder sitt innlegg som et dikt til pianoakkompagnement . 
Grytten tematiserer blant annet Bybanen til Åsane som begynner å gå tidligst i 2089 , DNS som ikke har tid til å spille teater fordi de er i retten , himmelen som fikk diagnosen « inkontinens » allerede i august , og Erik Huseklepp som ikke treffer ballen selv med GPS . 
Et melankolsk-lokalsatirisk innlegg . 
Vi tar en pause for å høre siste nytt fra Brann — Levanger , gjennom kommentator Øyvind Rafto fra Brann stadion . 
Han begynner med å kommentere kampen , men ender opp med å kommentere kvadratmeterprisen til Huseklepps hus på Sandsli , hvor mye Huseklepp gleder seg til at Bybanen skal gå forbi huset hans , og generelt rundt Bergens politiske skandaler . 
Til slutt får han hanket seg inn til å avrunde kommenteringen av kampen som han egentlig ikke rakk å kommentere . 
Are Kalvø drøfter hvorvidt det ville vært fint om hele Norge var mer som Bergen . 
Han går matematisk til verks , og tar utgangspunkt i at ordføreren i Bergen er som konge eller dronning å regne . 
Trude Drevland har et 7 cm høyt hår , snakker 2 dialekter , pluss 3 som hun har funnet på selv , hun skryter av Bergen 40 ganger i minuttet . 
Hvis Norge var som Bergen , må man gange med 18 . 
Det betyr at dronningen av Norge ville hatt 1,26 m hår , 36 dialekter osv . 
Er det et slikt samfunn vi ønsker oss ? 
Vi får fakta om Bergen på en skjerm på bakveggen : 
3 ting bergensere ikke har : 
Vinter , skam , byplanleggere . 
Møtelederne tar inn en kommentator via Skype , som skal kommentere hvilken fantastisk stabil og funksjonell innretning nettopp Skype er , men bildet og lyden hakker hele tiden . 
Dette er ekstremt morsomt , selv om det er helt på siden , bergensmessig . 
Alle numrene er skarpe , intelligente , og med en forbilledlig mangel på sluring . 
Poengene sitter , de er godt avlevert , og det er lett å more seg og føle seg utfordret samtidig . 
Det er intelligent humor ; humor som selv bringer politiske innspill på banen . 
Men i så måte må jeg trekke frem Dag Sørås som det viktigste innslaget . 
Han kommer fra Kystpartiet , og skaper for første gang en litt usikker stemning i det feststemte publikumet . 
Han tar for seg Hordaland politidistrikt , som har oppnådd bragden å ryktemessig gå fra å være det mest voldelige til det mest inkompetente politidistriktet i landet . 
Så tar han for seg den mye omtalte Monika-saken . 
Er den grei å tulle med ? 
Latteren blir straks mer prøvende . 
Han lager en spøk av at alle sporene pekte mot en villet handling av en gjerningsperson , mens Hordaland politidistrikt konkluderte med selvmord . 
Men det er ingen billig spøk , når han etterpå legger til : 
Hvis Hordaland politidistrikt skulle etterforske Holocaust , ville de konkludere med et jødisk kollektivt selvmord ? 
Det er sågar en enda mer problematisk innfallsvinkel , men så henger argumentasjonen , eller spørsmålene hans , sammen . 
For meg blir dette en legitim måte å gjennom humor stille de vanskelige spørsmålene på . 
Det er ikke uthenging av et politidistrikt , men av en forsømmelse . 
Det er ikke for å nok en gang å bringe jødene på banen som eksempel på det verste vi kan tenke oss , men for å understreke alvoret i en slik forsømmelse , eventuelt fornektelse . 
Han fortsetter : 
Når man snakker om hvor mange politimenn som er drept i tjeneste de siste årene , er tallet lavt i forhold til for eksempel hvor mange lastebilsjåfører som er drept i samme tidsrom . 
Er politiyrket det farligste ? 
Hvor mange prostituerte er ikke drept i tjeneste ? 
Hvor mange husmødre er ikke drept ? 
Skulle vi ikke heller bevæpne husmødrene ? 5080 ber oss deretter stemme over om Hordaland politikammer bør etterforske Holocaust , men konkluderer ( som tidligere , helt uten øre for hva publikum faktisk stemmer ) at det er vedtatt . 
Men : 
Det blir ikke noe av , byen har ikke råd , for vi skal arrangere sykkel-VM – vi er tross alt en kulturby . 
En mer triviell , men samtidig rammende kommentar . 
Når de avslutter med at vi alle , på scene og i sal , skal reise oss og synge Nystemten , noe man etter sigende alltid gjør etter byrådsmøtene , skjer ikke det jeg tror : at vi skal reise oss og lures over i en annen sang . 
Nei , vi synger faktisk Nystemten , fra A til Å . 
Med en instruert hånd på brystet . 
Dette føltes , på bakgrunn av alt som hadde vært bergensmorsomt , og alt som hadde vært bergenskritisk , sånn ganske moro-klamt . 
Kanskje det største satiriske øyeblikket i forestillingen . 
Og dermed briljant . 
De bråker fælt , men på en bedårende måte Styggvakkert , skriver Engelen om konserten med The Megaphonic Thrift . 
Så godt som fullt hus og stormende jubel på Kvarteret fredagkveld . 
I den grad publikum klarte å overdøve den styggvakre støyen som TheMegaphonic Thrift serverte fra scenen . 
For dette er langt fra et standard rockeband , men musikere som liker å bevege seg i sjangerens yttergrenser . 
Og som for detmeste lander trygt . 
Bandet begynte med en del av låtene fra det nye albumet « SunStare Sound » som kom ut for noen uker siden . 
En plate som har fått overveiendepositive anmeldelser fra både norsk og utenlandsk presse , og som viser Megaphonic fra en mer melodiøs og poporientert side . 
( Alt er relativt . 
) Det låt absolutt bra , men kontrasten mellom de vakre ogpyntelige vokalharmoniene og de støyende gitarene som fungerer så godt på platen , hadde en tendens til å drukne litt i konsertformatet . 
Noe må nok tilskriveslydforholdene på Kvarteret som ikke er ideelle for denne typen musikk . 
Lysdesignetdenne kvelden var derimot blant det mer avanserte vi har sett i Teglverket , ogla en ekstra dimensjon til det musikalske . 
Selv om Megaphonic Thrift må regnes blant de mer erfarne avbyens band , er det likevel avhengig av dagsformen hos både musikere – og forden saks skyld også tilhørerne — hvordan utbyttet av konserten blir . 
Gjennomårene har jeg hørt bandet på kvelder der alt stemmer , for så å bli tilsvarendesmåskuffet et par måneder senere . 
Fredag kveld var likevel blant de absoluttbeste . 
Utover i konserten ble det mer og mer stoff fra de tidligereutgivelsene . 
Litt mindre svevende psykedelia og mer kontant støy . 
Få band her tillands evner som Megaphonic å kombinere bråkete gitarer med vreng og feedbackmot vakre låter . 
Ganske kompromissløst , men langt fra utilgjengelig . 
Det erikke vanskelig å finne innflytelsen fra både Velvet Underground og ikke minst Sonic Youth , men bandet er etter hvert i stadig større grad i ferd med å finnesin helt egen identitet . 
Energien var det lite å utsette på , og selv ompublikumsfrieriet ikke kunne sies å være plagsomt til stede , var det langt frainnadvendt . 
Gitarene til Richard Myklebust og Njål Clementsen sørget for bråk ialle varianter mens Linn Frøkedal på bass og Fredrik Vogsborg bak trommene var detbunnsolide kompet . 
Myklebust og Frøkedal tok seg av det meste av det vokale , ogharmoniserte riktig så vakkert mellom gitarkaskadene . 
Ekstranumrene , etter en liten soloopptreden med bare RichardMyklebust på gitar , endte som seg hør og bør med fullt feedback fra NjålClementsens gitar henslengt på lysriggen . 
Diskuter anmeldelsen under : 
Beskjedne ressurser og store resultater 
Det er en spennende teaterhelg på gang , enten du vil kjøre sikkert eller vil helt ut av skinnet . 
Denne uken hadde klassikeren « Pippi Langstrømpe » premiere på Fyllingsdalen Teater og morbide « Little Shop of Horrors » trakk fullt hus på premieren onsdag på Cornerteateret . 
To vidt forskjellige forestillinger , med det til felles at de fungerer veldig godt . 
Ja , i grunnen imponerende godt . 
Fyllingsdalen 
Teater har erfaring med å sette opp stykker folk kjenner godt til , og markerer at Pippi fyller 70 år . 
Resultatet er blitt kanskje det mest vellykkede jeg har sett på scenen i Folke Bernadottes vei . 
Det er en nokså tradisjonstro versjon . 
Villa Villekulla er bygd opp på scenen og hele huset brukes til klatring og herjing . 
Pippi , som spilles uklanderlig av Mariell Christensen ( dobles av Marthe Naess Iversen ) , har også fått en levende akrobatisk ape ( Synne Odland Aase ) , som imponerer med en voldsom kroppskontroll og ikke-prøv-dette-hjemme-triks . 
At forestillingen har et svært høyt tempo og et voldsomt fysisk tilsnitt ble ekstra klart på generalprøven . 
Da de to rablende dumme politimennene ( Jørn Kvist og Even Johannessen ) kom for å hente Pippi for å få henne på barnehjem , endte teatersjef Kvist på legevakten med skulderskade etter at han skulle prøve å få tak i Pippi på taket . 
Ingen kødder med verdens sterkeste jente på hjemmebane . 
De sceniske løsningene er dessuten smart utført . 
Det brukes ikke mye tid på tunge skift og svære romendringer , som tidligere har vært en av utfordringene på den ganske trange scenen . 
Pippi er en forestilling som antagelig først og fremst vil fascinere de yngre ungene . 
Om du har noen litt eldre tenåringer i hus som synes teater høres gørr ut , bør du lokke dem med inn på det stilige bydelsteatret på Møhlenpris . 
Teaterkompaniet Krabatene fylte 20 år i 2014 og markerer det med en gigantisk produksjon . 
Grøsseren « Little Shop of Horrors » er en blodig musikal som tilsynelatende handler om en nokså vanlig kjærlighetshistorie , hadde det ikke vært for den blodtørstige , enorme planten i rommet . 
Den minner om fantastiske « Rocky Horror Show » ( som Immaturus gjorde en fin versjon av for noen år tilbake ) . 
Med soullåter , doo-wop , motownlåter og en estetikk fra b-filmer i horrorsjangeren , males en morsom og morderisk historie frem . 
Det er et gigantisk ensemble , seks stødig musikere og en ganske storslått scenografi som passer fortellingen perfekt . 
Nerden Seymour ( Tor Halvor Halvorsen ) dyrker frem planten , han må mate den med ferskt menneskekjøtt og etter hvert blir han så hektet på suksessen med plantedyrkingen ga han , at den ene etter den andre personen i kretsen hans forsvinner sporløst . 
Audrey ( Irene Ahnéll ) er hans store kjærlighet , men det er vanskelig å pleie romantikken mens en gigantisk plante ( André Søfteland ) roper mat meeeeg ( stemmen hans passer perfekt til den krevende blomstens vakre sanger ) stadig høyere . 
Sangprestasjonene i forestillingen holder høyt nivå , og det gjøres også en god jobb med å formidle selve fortellingen godt i krevende musikk— og dansescener . 
Ahnèll er pådriver for forestillingen , medprodusent og oversetter og er dessuten nesten til å spise opp i rollen som elskverdige og tafatte Audrey . 
« Little Shop of Horrors » er et glimrende valg av stykke ; gode låter , en absurd historie , mange referanser og kjæling med populærkulturen . 
Noen lyriske høydepunkt har dog forsvunnet i den norske oversettelsen . 
Det er litt teknisk rør med for eksempel lyset på premieren , men om dette strammes opp er det lite å utsette på forestillingen . 
Gjennomføringen er storslått og bør glede mange , både voksne og ungdommer . 
På Den Nationale Scene fortsetter « Momo eller kampen om tiden » . 
En forestilling som innbyr til grubling og drøfting , om hva livet bør brukes til og hva tid egentlig er . 
Dette er en forestilling som er krevende , men også givende . 
Den åpner opp for mange spørsmål uten nødvendigvis å gi noen svar . 
Sammen med « Pippi » og « Little Shop of Horrors » utgjør « Momo » en sterk og variert scenekunsttrio for helgen . 
Det er likevel fristende å oppfordre til å støtte selvstendig scenekunst og bydelsteatrene i helgen . 
De både trenger og fortjener et stort publikum . 
Ukens premierer i Fyllingsdalen og på Møhlenpris viser at det kan komme svært god scenekunst ut av talent , dugnad og velvilje . 
Anmelderen så Pippi Langstrømpe på generalprøven . 
Tiden det tar 
Du må ikke ha studiepoeng i filosofi for å forstå Momo eller kampen om tiden , men det kan hjelpe deg . 
Det er et modig valg av Den Nationale Scene å dramatisere Michael Endes bok og presentere fortellingen om helten Momo fra 1973 for en helt ny generasjon . 
Det er ikke bare beundringsverdig at de våger å gå utenfor den opplagte ruten for barn med Pippi , Ronja , Karius , Annie eller Oliver , men Momo er også en ganske krevende bok . 
Og kanskje enda mer krevende som teater . 
Forestillingen handler om tid . 
Hva tid er og hvordan den skal / bør brukes . 
Tiden kan både fanges i et fysisk rom og den er egentlig i hjertene våre . 
Det var noen små i salen som måtte spørre foreldrene flere ganger hva det egentlig var som foregikk her . 
Det var også teatersjef Agnete Haaland tydeligvis forberedt på og skriver i programheftet , henvendt til det unge publikummet , at `` det er ikke sikkert du skjønner hele historien med en gang . 
Men det gjør ikke noe . 
Bare spør en annen som har sett forestillingen dersom det er noe du lurer på " '' " . 
Hovedpersonen i forestillingen er den unge Momo ( Borring Lande ) som helt ut av intet dukker opp i et fargerikt lite samfunn der både ungene og de voksne leker masse og har god tid . 
Det er eventyret og leirbålets tid . 
Gigi ( Sellevoll ) er miljøets helt og kan fortelle de utroligste ting . 
Momo , Gigi og den gamle Beppo ( Løvold ) får en helt spesiell kontakt . 
De har all verdens tid og alle har et stort hjerte . 
Samtidig som Momo dukker opp kommer også de som blir omtalt som `` de grå " '' " . 
De vil effektivisere , spare tid og ta tiden for låse den inn . 
På ryggen har de egne tanker med tid som de gisper i seg som store innhalatorer . 
De har ikke noe til overs for lek og moro . 
En etter en lurer de de ellers glade og lekne innbyggerne til å gi fra seg tiden sin , og våre venner blir også grå , uten ro og haster stadig rundt . 
Ungene leker ikke lengre , de krangler kun om ipaden . 
Dette er altså kampen om tiden , en så viktig kamp at flere blir drept . 
Tidsklemma har jo ikke akkurat blitt mindre aktuell siden 1973 , og budskapet er en slags blanding av Linn Stalsbergs bok ` ` 
Er jeg fri nå ? 
Tidsklemme i verdens beste land " '' " og Agnes Ravatns « Operasjon sjølvdisiplin » . 
Scenografien er funksjonell og svært vakker . 
Det er ruiner og trær som snirkler seg og forestiller både skog , vertshus , frisør og fengsel , samtidig som man kan klatre i dem . 
Kostymene til « de grå » er dystopiske drakter som ser veldig stilige ut , og forgråingen av de andre i kostymeveien er effektivt . 
Borring Lande har en veldig neddempet og behagelig måte å snakke på og veksler hovedsakelig mellom følelsen av å være overrasket og entusiastisk . 
Eller begge deler samtidig ( men får mot slutten et noe større register ) . 
Både de små og store rollene er godt utført , uten at det virkelig slår gnister av noen av rolleprestasjonene . 
Det er veldig mye som skal frem i historien og vi rekker ikke helt å etablere et forhold til alle . 
Mester Tid kommer for eksempel noe brått på . 
Det finnes også endel koreografier som ser litt tilfeldig ut . 
I de store massedansene synes jeg man kan unngå « tilfeldige » ringdanser og « dans på lokalet » - bevegelser . 
Det ser sjeldent bra ut på scenen . 
Man burde heller la de imponere litt mer , noe som også gjelder bevegelsesscenene til « de grå » . 
I det store og det hele er Momo en intenst spennende fortelling som de lykkes i stor grad å iscenesette og som garantert vil føre til mange interessante samtaler mellom de voksne og ungene på vei hjem . 
Modig valgt og smart utført . 
Men jeg blir sittende å tenke på at kulissene og det forholdsvis lille ensemble hadde passet enda bedre i den mer intime og tette Teaterkjelleren enn på Hovedscenen . 
En Shakespeare-hybrid 
Ujevnt drama hvor Shakespeare blir litt borte . 
Allerede åpningsscenen , et litt banalt kjærlighetsmøte som ikke minner om Shakespeare , åpenbarer det problematiske ved denne oppsetningen . 
For det har nemlig sin pris — i form av estetiske kompromiss - å kaste en hollywoodstjerne inn i tittelrollen som Othello på en norsk scene . 
I motsetning til Earle Hyman i 1963 , snakker ikke Bill Pullman norsk . 
Men han kan heller ikke fremføre sine replikker på Shakespeares engelsk , for det forstår de færreste nordmenn i dag . 
I stedet blir det et mer hverdagsengelsk og med mye av den opprinnelige billedrikdommen borte . 
Borte er også blankverset , likeledes savner den dialogen som går på norsk originalens poesi og språklige løft - det ville da også blitt et markant stilbrudd om den norske dialogen hadde blitt fremført i mer poetiske vendinger . 
Gjennom disse grepene har man fjernet mye av den opprinnelige Shakespeare , og det er synd . 
At handlingen er lagt til vår egen tid , blir derimot uproblematisk . 
Men hvorfor er ikke dette gjort mer konsekvent , gjerne også mer radikalt enn bare gjennom språk , ( en riktig nok tidløs ) scenografi og kostymer ? 
Vi får vite at Othello kommer fra et fremmed land , men ikke hvilket . 
Som krigsherre må han rykke ut og forsvare Venezias interesser på Kypros , hvor en stor , tyrkisk armada nærmer seg . 
Slik kunne det nok være på Shakespeares tid , da Venezia fremdeles var en egen bystat , men i 2015 ser det geopolitiske bildet noe annerledes ut . 
Ellers er konflikten den vi kjenner fra Shakespeare , bortsett fra at Othello her ikke er maurer og har « handikapet » ved å være mørkhudet . 
Den edle krigeren Othello har i hemmelighet ektet « den guddommelige » , langt yngre Desdemona , noe hennes rike og innflytelsesrike far anser som dypt vanærende og grensende til barnerov . 
I scenen hvor faren ( Karl Bomann-Larsen ) får utfolde seg , ser vi for første , men langt fra siste gang i denne oppsetningen Stein Winges forkjærlighet for overdrevne gester og utvendighet . 
Nå krever den militære situasjonen at Othello straks drar til Kypros for å nedkjempe tyrkerne , og Desdemona blir med . 
Det gjør også Iago , en dreven soldat som føler seg grovt forbigått og tilsidesatt da ikke han , men uerfarne Cassio blir utnevnt til Othellos nestkommanderende . 
Dette krever hevn , og Iago innleder et drepende renkespill som skal få uoverskuelige konsekvenser for alle involverte . 
Grønn av hat og misunnelse er han fast bestemt på å ødelegge Othellos liv - og gjerne la ham ta Cassio med seg i fallet . 
For den åpne , godtroende og ærlige Othello , helt uten erfaring fra kjærlighetslivet , blir Iago som en privatlivets Machiavelli . 
Alt han sier og gjør fremstår som uegennyttig , han bruker sin psykologiske teft i et beregnende dobbeltspill , der verken Othello eller de andre rundt ham skjønner hva som foregår . 
I sin regi gir Winge overdreven plass til løyer , festligheter og enkel humor . 
Iago drypper sjalusiens fordervende gift inn i Othellos stadig mer mottakelige sinn , som gradvis formørkes . 
Den sindige krigeren handler ut fra følelser og hett blod , og gir sin dømmekraft på båten . 
Så ender dramaet i død og fordervelse . 
I sin regi gir Winge overdreven plass til løyer , festligheter og enkel humor . 
Det er kanskje for å skape maksimal kontrast til grusomhetene som følger , men noe av det virker forfeilet . 
Og oppbyggingen av den bærende konflikten - Othellos vei mot undergangen - skjemmes av at han relativt tidlig i historien får noen raseriutbrudd , i stedet for at denne psykologiske kriminalhistorien gis en stigende kurve . 
Best fungerer det i de rolige partiene , der faktene holdes tilbake , replikkene får mer dybde og regien overlater til publikum å tolke det som skjer . 
Der får også Bill Pullman vist hva som bor i ham av teaterskuespiller , og da ser vi at han er mer av en nyansenes mann enn Winge først gir ham anledning til å vise . 
Othellos gryende galskap virker troverdig . 
Dette stykket er ikke bare et drama om sjalusi med islett av fremmedfrykt , men like mye en studie i ondskapens makt . 
Derfor er Iago like viktig som Othello . 
Vi kunne frykte at Stein Winge med sin hang til det overdramatiske ville gi Iago altfor tydelige skurketrekk . 
Men i Jan Sælids skikkelse fremstår han som troverdig i sin ondskap nettopp fordi det går an å tro på at han vil alle vel . 
En fin rolleprestasjon . 
Desdemona er ikke tragedielitteraturens mest krevende skikkelse . 
Siren Jørgensen gjør henne så plettfri som hun skal være og lar ellers hennes gru over det som skjer med mannen få fint uttrykk . 
Ellers klarer Pål Rønning å gjøre Roderigo så naiv og lettlurt som han må være . 
Men det er grunn til å diskutere om en gjesteopptreden fra Hollywood koster mer enn den smaker . 
Diskuter anmeldelsen under : 
Revyen leverer varene Ukerevyen på NHH leverer som bestilt , men heller ikke mer . 
Akkurat idet ironien med sikkerhet var erklært død hos den yngre generasjon , til fordel for en seriøs og mer alvorlige tone , kommer det et friskt pust fra Ytre Sandviken . 
Ukerevyen 2014 har kjent sin besøkelsestid og valgt grunnlovsjubileet som ramme for årets oppsetning . 
Med befriende selvkritikk ser de med skråblikk på hvordan vi oppfatter oss selv i jubelåret 2014 , i lys av grunnlovsåret 1814 . 
Men som med all god ironi er det vanskelig å vite hva som er det egentlige budskapet til slutt . 
Vi presenteres for Nora , spilt av Nora Austad Sværen , som har blitt sendt i en tidskapsel fra 1814 til nåtiden . 
Hun presenteres for to tydelige stemmer i dagens samfunn : en som hevder at Norge er best og nummer én i alt som gjelder , og en som hevder det motsatte . 
Dermed er rammene tydelig satt for en sjelegransking slik dagens Norge kanskje kan oppfattes utenfra , om en setter det på spissen . 
Etter introduksjonen åpnes godteposen av sketsjer med det som definitivt må sies å være showets nest beste nummer . 
« Verdens beste rappere » tar hiphop-gruppen Karpe Diem , og dermed også nevnte alvorsgenerasjon , så ettertrykkelig på kornet at det er vanskelig ikke å le høyt og ufrivillig . 
Med tekster som « vi er sykt dype vi , ok , ikke last ned ulovlig » og « Du ville ikke stjålet en bil , ville du vel ? » viser de hvor skapet står i 2014 . 
Her har tekstforfatterne truffet en nerve , og skuespillerne David Vekony og Aksel Lande Mjøs vet akkurat hvordan den skal leveres . 
Det føles godt at inderligheten fortsatt ikke slipper så lett unna . 
Etter dette daler revyen litt . 
Et nummer med bursdagsgratulasjoner fra utlandet til Norge treffer meget godt på enkelte karikeringer , men bommer på andre . 
« Verdens beste reality-program » og « Verdens beste fotballfrue » tar begge opp overfladiskhet og tvilsomme kjønnsrollemønster på en morsom måte , men uten å sette dype spor . 
« Verdens beste skihopper » kunne med fordel tatt flere sangtimer . 
I det store og hele er revyen preget av profesjonalitet og godt håndtverk , men er bare tidvis virkelig morsomt og overraskende . 
Regissør Karina Aase , som også sto bak den forrige ukerevyen « iWorld » , leverer nok en stødig produksjon , men sliter kanskje litt med å leve opp til seg selv . 
Årets revy føles tryggere enn den forrige , og mangler noen av genistrekene som gjorde den forrige revyen eksepsjonelt morsom . 
Det er også talende at revyens beste numre leveres av de samme skuespillerne som også leverte det beste sist . 
Denne gangen er det jevnt over morsomt , men ikke like genialt . 
Et høydepunkt som derimot vil sitte igjen i bevisstheten en god stund fremover , er sketsjen « Verdens beste partiledere » . 
Til tonene av Beyoncés « Run The World ( Girls ) » rapper de fire partilederne Erna , Siv , Trine og Knut Arild ( spilt av Nora Sværen , Olaug Stemsrud , Rikke Iversen og Andrea Sørum ) merkverdig god og fengende , om det å være kvinner og å lede landet . 
For dem som husker det geniale Gabrielle-nummeret fra sist revy , er dette årets ekvivalent . 
Årets ukerevy er god underholdning som bestilt , fra en gjeng som etter hvert kan sitt fag . 
Det er verdt billettprisen , men ikke mer enn det heller . 
Det blir en meget sterk firer . 
Underholdning på godt nivå 
Mye bra , men heller ikke denne gang står tekstene til toppkarakter . 
Alt som ikke virker , er en av flere røde tråder i Marit Voldsæters tredje soloshow på Ole Bull Scene . 
Da er det hyggelig å kunne konstatere at mye virker i denne forestillingen , ikke minst hovedpersonen selv . 
Men også denne gangen er tekstmaterialet ujevnt , med poeng som ikke er godt nok utnyttet og en og annen longør . 
Og humoren kan føles litt forsert innimellom . 
Best er hun når hun stopper i tide og ikke tværer ut poengene . 
Men taiming og avlevering av poengterte replikker trenger ingen lære Marit Voldsæter . 
Mens de to foregående showene hennes har vært mer preget av sketsjer og enkeltnummer , er « Rett fra skrumpleveren » en mellomting av tradisjonell stand up og noen sketsjer , supplert med et par videoinnslag . 
Åpningen er virkelig løfterik , med Marit tilbake i rollen som drosjesjåfør - og med artisten Marit Voldsæter i baksetet . 
På den korte turen fra SAS-hotellet til Ole Bull Scene rekker den taletrengte sjåføren å ta motet fra Marit og snakke ned alt hun står for . 
En herlig inngang som virkelig kaller på latteren - og trolig snarere øker forventningene til showet enn svekker dem . 
Forhåndsomtalen røpet at dette skal bli et mer personlig show enn dem hun har vist før . 
Mer personlig er det for så vidt også , men i denne typen humor kommer du aldri tett inn på artisten , selv om hun bruker eksempler fra eget hverdagsliv . 
Poenget er jo å få folk til å le . 
Riktig nok like mye med som av det som serveres fra scenen . 
Innledningsvis får vi høre at Marit har fått seg kjik , men samtidig slår hun fast at damer egentlig ikke har bruk for menn . 
De er jo bare gode til å begynne med ting , siden er det polakker som må fullføre . 
Så tar hun på vittig vis for seg alt folk gjør for å trene seg i form eller sheipe opp bodyen . 
Her er hun både treffsikker og passe kritisk til zumba som gir rævbrokk og andre motepregede trimformer og kosttilskudd som gir null effekt . 
Slående oppsummeres dette i poenget om at alle går rundt med pulsklokke , men ingen vet hva klokken er . 
To sangnummer bryter forestillingen uten å tjene som overganger . 
Her er samspillet med pianist Christian Øvreaas fint , han fungerer også utmerket som pingpongvegg i ulike situasjoner . 
Særdeles vellykket er den første sangen , som morsomt og tankevekkende tar for seg alle ordene i språket vårt som etter hvert er blitt ureine og har fått mer eller mindre fy-karakter . 
Fra dverg og sigøyner til skinkerytter ( homo ) og stril ( ! ) . Det som følger etter den sangen er av mer ujevn kvalitet . 
Da er vi over på sketsjnivå , med henne som har vært på audition for statistrolle på « Kaptein Knurr » , men ender opp som programselger og likevel mener hun har mye å lære fra seg . 
I dette mellomspillet mister forestillingen noe av sin energi , selv om det tar seg kraftig opp mot slutten av denne delen da det skal øves for statistroller i « Hellemyrsfolket » . 
Relativt poengrik er også avdelingen med tilbakeblikk på barndommen , den gang alt var bedre enn nå . 
For ikke å snakke om hvordan 
Marit ironiserer over den gang hun ble kåret til Årets forretningskvinne i Bergen . 
Alt som skulle til var å få seg en forretningsfører . 
Derfra og ut har forestillingen mer preg av sketsjer uten påtrengende stor sammenheng . 
For mange var nok gjensynet med Trude fra Mathopen en højdare . 
Hun som ifører seg burka for å unngå kåte manneblikk . 
Riktig nok var spillet på mannlig kåtskap velkjent og en del av poengene gammelt nytt , men selve skikkelsen er jo et herlig innslag i all sin forskrudde innbilskhet . 
Scenevant og sikker boltrer den triple Komipris-vinneren seg foran et velvillig premierepublikum . 
At hun ikke alltid helt klarer å holde masken , må i første rekke tilskrives en publikummer med latterutbrudd som fikk hele salen til å riste , lenge og kraftig . 
Det er ingen grunn til å tvile at på at rappkjeften fra Fyllingsdalen og Ole Bull Scene her har sikret seg nok en solid publikumsvinner . 
Det kjennes litt 2012 Anne-Kat . 
Hærland går til angrep på dumskapen , men skyteskiven blir et for enkelt mål . 
Det var ingen ny forestilling som hadde premiere i går kveld . 
Showet , i Bjarte Hjelmelands regi , har reist landet rundt og hadde premiere i 2012 . 
Det merkes , og forestillingen hadde hatt godt av en oppdatering . 
For tidvis kjennes den ganske utdatert med opptygd tematikk om Jens Stoltenbergs gamle twittermeldinger og kjedelige venner på Facebook . 
Forestillingen går til angrep på livet vi prøver å vise at vi lever på sosiale media og hvor dumme kjendiser som finnes . 
Hærlands oppvekst på 1970-tallet brukes som en tynn rød tråd . 
Kjendisers trang til å kaste klærne , overtro og generell galskap er ikke et tegn i tiden . 
Sånn har det alltid vært , blir vi vist gjennom gamle avisklipp på et lerret . 
Anne-Kat . 
Hærland vil angripe kosesamfunnet , bloggvirkeligheten og « vi nyter kvelden med noe rødt i glasset » -generasjonen på Facebook . 
Kritikken av dette glansbildet vi prøver å bygge rundt oss , føles noe oppbrukt og gjort tidligere . 
Det er ingenting i veien med måten Anne-Kat. 
fremfører vitsene på . 
Hun er både søt og kul med sitt avvæpnende smil og sin konstante neseberøring , men materialet kjennes , ja , litt 2012 . 
Eller 2011 . 
Å kritisere « Paradise Hotel » -deltakere for å være dumme og ha kinesiske tatoveringer de ikke vet hva betyr , fortelle at å snakke med tanteungen på to er som å snakke med Linni Meister , at rosablogging er noe dritt og at Gunnhild Stordalen har Botox ( eller Restylane eller hva folk pleier å stappe i trynet ) , er ikke spesielt nyskapende eller utfordrende . 
Jeg liker Hærlands kamp for å utvide handlingsrommet for hvordan vi lever livene våre . 
At man kan velge ikke å ha barn , at ting ikke må være som i bladet Mamma og at vestkantfamilier som kaller ungen sin Max , baker surdeigsbrød og syr økologiske bleier er irriterende . 
Det er gøy når hun forteller at unger faktisk er ganske gørr , og at hun vil velge annerledes uten at det skal være noe galt med hennes valg . 
Hun lar også seg selv være gjenstand for mye av humoren . 
Og dette med at hun eldes . 
Hun er 41 og et halvt , som hun sier , og forteller at hun merker at alt siger på henne . 
Mellom beina ser hun mer og mer ut som Bjørn Eidsvåg , og hun viser frem hold-in-strømpebuksen og forteller om bryster som henger . 
Fleiping med eget forfall og aldersangst ser også ut til å komme noe tidlig , der hun ser ut som en million dollar på scenen . 
Hun stråler , og det er i grunn umulig å forstå hva hun snakker om i det hele tatt . 
( Et paradoks er det også at en forestilling som gjør narr av andres plastiske kirurgi , og vil slå et slag for å være litt på halv åtte , sponses av en klinikk for plastisk kirurgi og sminke i programheftet til forestillingen . 
) Hjelmeland har også lært Anne— Kat. en del om den lokale geografien , så publikum får lokale varianter de setter pris på ( kjønnsorganet hennes er som Nygårdsparken sier hun , alle vet hvor det er , men ingen vil dit ) . 
De små fortellingene hennes glir godt over i hverandre , og hun har stålkontroll på sjangeren . 
Hun er på sitt beste når hun har høyere ambisjoner enn å gjøre narr av rosabloggere og damer som er sykelig opptatt av babyer og interiør . 
De er et for enkelt mål for Anne-Kat . 
Man trenger henne mer til å kødde med større ting , viktigere ting og folk på hennes egen størrelse . 
Fore\xadstillingen er på sitt morsomste og mest relevante når hun snakker om den aktuelle debatten om legers reservasjonsrett og hva som har skjedd siden sist hun hadde showet . 
Da klarer hun både å være morsomt , relevant og gåsehudfremkallende på samme tid . 
For Anne-Kat. 
er best når hun ypper med de store og forteller dem hvor David kjøpte ølet . 
Sædutleverende samtale-show 
Når man begynner å bli for gammel til å skade seg selv , er det nok lettere å bare snakke om det . 
Steve-O er mest kjent fratv-seriene og filmene Jackass hvor han satt seg selv i både fysisk ogpsykisk utfordrende situasjoner som gjerne kunne inneholde avføring , stiftingav egne kroppsdeler , ild eller annen smerte kun en ellevill fantasi settergrenser for . 
De siste tre årene har Steve-O vært rusfri , veganer , sluttet årøyke , fått kjæreste , sluttet med de villeste stuntene og startet med pilates , så forestillingen er en minnedagbok av historier som skjedde før han begyntemed rolig ( ere ) stand up . 
Steve-O mener ingen har godt å slutte med verkennarkotika eller alkohol , men for hans del var det to episoder som varavgjørende . 
Det var når Johnny Knoxville kom for å ha « sit down intervention » med han ( da forstår du at noe er alvorlig galt ) og den gangen han var så rusetat han trodde at hele crewet bak Jackass hadde hatt « sit downintervention » med han , men han hadde bare drømt det ( dårlig tegn når selvhallusinasjonene er bekymret ) . 
Steve-O er svært opptatt av homofile og hva somer « gayt » . 
Han får raskt med seg det unge ( mannlige ) publikummet med på å le avenkle sugevitser og spør om hvem som ville tatt sin venns avkappete penis imunnen på vei til legevakten om den ble kuttet av . 
( Det er visst det som erriktig å gjøre på grunn av noe med bakterier og varme . 
) Han spør noen i salen . 
Alle ler . 
Han tuller mer med menn som liker menn , før han snur det hele ogforteller om alle gangene han selv har vært med menn ( både i jobbsammenheng ogutenfor ) , så han er selv faktisk en æreshomo for sitt spesielle arbeid mothomofobi . 
Også i showet i Bergen finner han noen utvalgte i publikum å snakkemed . 
Denne kvelden var det Kristoffer på 18 år på første rad , sammen medkjæresten sin , som Steve-O på merkelig vis får til å fortelle om når hanbegynte å onanere , sædavgang , porno på nettet og om han har laget hjemmeporno . 
Det er så ( nesten ubeskrivelig ) flaut , men samtidig sitter jeg med et flir ogundrer på om jeg hørte riktig . 
Sa han det ! 
? ! 
Guttene ved siden av meg gnirhånden nervøst opp mot pannen og priser seg lykkelig for at det ikke er dem somer i denne intime samtalen med Steve-O . 
Videre snakker han om hvorfor penispeker mot høyre , ekstremt mye om for tidlig sædavgang ( men det gjør ikke så myesiden han er berømt ) , suging , narko , bæsj , forflytting av sæd , hjemmeporno ognoen andre historier det blir for flaut for meg å gjengi i Bergens Tidende . 
Sorry . 
Men sæd er et gjennomgangstema . 
Steve-O fremfører materialet sitt på enmåte som virker veldig spontant ( selv om det selvsagt er nøye planlagt ) , han måta pauser for han ler så godt av egne vitser . 
Han synger og danser mellom sex-historieneog bruddene gir fine pauser i sædpreiket . 
Likevel føles noen av av historiene fortalt og platte , det gjør at forestillingen føles litt lang . 
Polka-Bjørn ( ! ) kommerpå et tidspunkt opp og jodler litt etter han har levert vann til Steve-O . 
Motslutten av forestillingen viser han at han kan drikke vann fra sitt eget hode , balansere en stol og en kniv på naien , danser naken og utfører « The DoubleBack » , før han får Kristoffer med på å flammeblåse på hodet hans . 
TheEntirely Too Much Information Tour er en fryktelig flau forestilling , menofte nok flau på den morsomme måten . 
Siden Steve-O har pensjonert seg fra denverste fysiske galskapen og rusen kan han gjerne fortsette å snakke om det . 
Detligger tydeligvis mye god underholdning i gammel sæd . 
Er du enig med vår anmelder ? 
Nonsens og absurditeter Ujevnt , men ellevilt på sitt beste 
De går fortsatt i kortbukser og slips , de holder fortsatt høyt tempo og de klarer fortsatt å more . 
De makter å få mye ut av ingenting og utmerker seg ved å styre unna alt som heter politikk og samfunnskritikk . 
Til gjengjeld er de ganske gode på nonsens . 
For selv om det verken er noen rød tråd eller særlig mye fornuft i det denne trioen foretar seg , behersker de nonsensfaget som få andre . 
Det , og en smittende spilleglede og entusiasme , bærer denne forestillingen frem til velfortjent jubel . 
Tekstene har de selv utviklet , sammen med regissør Teodor Janson , og med bidrag fra Karsten Fullu . 
Det er ikke til å komme forbi at dette materialet er ujevnt . 
Og selv ikke all verdens geberder og skrik kan skjule at noe er for poengfattig . 
Et puppenummer , f.eks. , opplevde jeg som stort sett bare pinlig . 
Til gjengjeld når galskapen de store høyder i en innlagt farse , hvor også en uskyldig publikummer får seg tildelt en rolle . 
Den er bare helt vill og full av herlige absurditeter , for også det absurde behersker denne gjengen – både i dette og andre numre . 
F.eks. i jakten på det rette ordet for død , for å `` lette " '' " budskapet . 
Og fantasien kjenner tilsynelatende ingen grenser . 
Det kommer klarest til uttrykk i en original og overraskende dialog mellom to hunder på utstilling . 
Til dels også i måten de omskaper den menneskelige anatomi på , ved å gjøre den til norgeskart med sine geografiske særegenheter , som ender i Oslo som ræven ( der all dritten fra hele landet havner ) . 
Eller i Formel 1-løpet for korpsinstrumenter i Monaco , der Calle Hellevang-Larsen har den utakknemlige jobben å skulle fylle kommentatorrollen når det går atten minutter mellom hver gang vi ser aktørene . 
Det minner om velkjent fotballtørrprat . 
Den musikalske trioen gjøgler friskt og vet å spille på hverandres gode og mindre gode sider . 
Dessverre klarer de ikke alltid å avslutte numrene i tide , og innimellom kan publikumsfrieriet ta overhånd . 
Men ingen kjeder seg i selskap med Raske menn . 
Hva synes du om forestillingen ? 
Sjarmbombenedslag 
Enkelte folk går bare ikke tomme for energi . 
Eller ideer . 
YLVIS ÅPNER sitt fjerde show med noe som ligner mer på avslutningsnummeret i en musikal . 
Bård Ylvisåker synger ( på et klissete musikalsk tema ) om hvor flink han er til alt mulig . 
Han er underholdningens Messias , og til alt overmål er han også flink til mange andre ting , som å parkere , knulle og spille yatzy . 
Og vi ler og morer oss over denne sosialt sett malplasserte selvdiggingen . 
Men poenget er jo at det i virkeligheten er sant . 
Jeg kan ikke uttale meg om hvor flinke Ylvisåker-brødrene er til yatzyen og det , men de er utvilsomt blant våre beste underholdere . 
DE ER ALLSIDIGE multitalenter som hele tiden utvider repertoaret sitt . 
I « Ylvis 4 » viser de seg som musikere , sangere , tryllekunstnere , akrobater , overheadkunstnere , sågar dukkeførere . 
Men hvordan er det : 
Kan de kunsten å utføre alle disse kunstene som folk bruker årevis på å beherske ? 
Eller er de bare himla gode til å gi inntrykk av det ? 
En blanding , tenker jeg . 
Men å være i den grad overbevisende er også en kunst . 
Brødrene har videre en utenomjordisk humoristisk teft , uten at det var ment som en nyhet . 
De trenger i grunnen ikke et eneste vittig poeng , for de får bare det å danse på en litt rar måte til å bli morsomt nok . 
Men de har gode tekster , med gode poenger , og de er originale nok til at vi ikke føler vi har sett og hørt alt før . 
Dessuten overgår de alltid seg selv , eller skal vi si publikums fantasiløse forventninger , for når vi tror hovedpoenget i en sketsj er tatt ut , dukker det opp et annet og enda morsommere poeng , som åpner opp handlingen ( og ofte leder den over i neste scene ) . 
SCENESKIFT og rydding er integrert i showet . 
Bård Ylvisåker kan stå og koste scenen mens han snakker om kjedelige regnskapsregler i eget firma , og så går det hele over i et nummer som består av at brødrene bærer ymse gjenstander over scenen fordi de har skrevet dem på firmaet sitt , og da må de være med i forestillingen , skal kemneren bli fornøyd . 
I det hele tatt er det noe sømløst over showet . 
Lillaskjerfede damer som liker å snakke om at kultur bygger broer og at det er de fattigste som egentlig er rikest , legen fra helvete som roper på sekretæren sin før han kommer på at han er et enkeltmannsforetak , og toastmasteren som bare ikke klarer å gi ordet videre – alle hører de naturlig hjemme i helheten grunnet gode sammenbindingsgrep . 
Jeg var ikke like glad i bruken av Aune Sand som en litt pjuskete sjel i tilværelsen , det var på grensen til mild personhets . 
Ylvis er i det hele tatt mer interessante når de gjør uventede ting , ikke slemme ting . 
Høydepunktet i så måte må være nummeret med Sølvguttene som begynner å krangle om hvem som skal ligge på tersen og kvinten i avsyngingen av Pie Jesu . 
Her spekulerer Ylvis i en side ved guttekoristene vi nok sjelden ser . 
Jeg skal ikke røpe for mye , men det innebærer en motorsag . 
SAMMEN MED et solid team av scenograf , musikkprodusent , tekst –co-produsent , lysdesignere , dukkedesigner – og med regissør Arvid Ones og koreograf Hilde Sol Erdal som åpenbart vet å hente ut maks av Ylvisåker-brødrene — har Ylvis også denne gangen vist at de jobber hardt , godt , grundig , de vet hva de gjør , og de fortjener all ære for det . 
INGVILD BRÆIN 
Sett showet ? 
Gi din anmeldelse i kommentarfeltet under ! 
Svett og syrlig 
En dansende syretur i Oslomarka med Reodor Felgen på gitar . 
Gitarist Bjørn Klakegg har holdt på mer eller mindre i det stille siden midten av åttitallet . 
Han har gjort seg gjeldende i mange konstellasjoner , men den vi fikk høre fredag kveld , må være det sterkeste han har presentert på lenge . 
Cd-en ” The woods are not what they seem ” kom ut tidligere i år , og var et tungtveiende bevis på at dette er musikk som bør oppleves live . 
Nicolai Hængsle Eilertsens potente elbasstraktering kjenner mange fra band som Elephant9 og ikke minst Big Bang . 
Thomas Strønen har flere prosjekter enn hva en anmelder tillater seg å ramse opp , men er i alle fall en trommis man kan regne med å finne overalt . 
Sammen er disse to herrene høyeksplosiv dynamitt , og Eilertsens nedstrippede og svette rocketilnærming inspirerer også Strønen til å legge bort krimskramset og heller fokusere stikkene på skarptromma . 
Settet begynte rolig med noen akkorder fra Eilertsen , hvorpå Klakegg snurret på en påmontert fiskesnelle for å utvide sitt esoteriske klangspekter på gitaren . 
Trioen pumpet tålmodig energien høyere uten øyensynlig takhøyde , og Klakegg tok modent i bruk deler av effektparken for å skape spennende lyder . 
Med kompet svettende og bankende under , lekte han seg rundt på gitarhalsen med bluesfraseringer og psykedelisk lyd . 
Utover i settet roet det seg ned med fine Americana-låter , hvor trioen fikk vist seg fra en lyrisk sterk og velformulert side . 
Klakeggs måte å behandle effekter i samspill med lydbildet og gitaren var oppfinnsomt og skapte en helt særegen dimensjon over musikken — spesielt når flere av virkemidlene så ut til å være hjemmelagede . 
Eilertsen har flere ganger vist seg som en av landets mest habile bassister . 
Med sin suggererende intensitet , presisjon og varme basslyd er han et sterkt anker , samtidig som han har en følsomhet for melodier og lydlandskap som overbeviser . 
Strønen gjorde også en god figur , og hadde et målrettet og uvanlig rocka fokus som passet musikken godt . 
Litt slurving i de mest hektiske brekkene , men stødig og viljesterkt hele veien . 
Needlepoint er absolutt en trio å regne med i groove / jazz / blues-landskapet , og kommer forhåpentligvis til å spille langt flere konserter etter sommerens festivaldeltakelser . 
Var du der ? 
Si din mening ! 
Amatørenes proffe aften Musikk og mimikk på høyt nivå på Norges Handelshøyskole . 
Flere faktorer bidrar til å gjøre årets UKE-revy til en underholdende affære : 
De musikalske innslagene er knallgode , båret oppe av et orkester på høyt nivå og aktører med til dels veldig gode stemmer . 
Som ensemble oppviser revygjengen et overskudd av sprudlende spilleglede , der ikke en premierenerve er å se . 
Danserne er flotte . 
Lys , lyd og kostymer er på profesjonelt nivå i Aulaen på Norges Handelshøyskole . 
Hadde gjengen hatt et tekstmateriale av samme kaliber , ville dette vært revy av klasse . 
Nå preges den av enkelte høydare og mange gode tilløp som dels taper seg i mangel på punchlines , dels preges av manglende krasshet og uutnyttet potensial . 
Det gjør seg særlig gjeldende når tekstforfatterne griper fatt i takknemlige fenomener som vampyrenes tilbakekomst , Avatar-nerder , Kristian Valen og Anna Anka . 
Innslagene er smått fornøyelige , men ikke mer . 
De hadde tålt atskillig mer brodd og krasshet , og en enda større vilje til den fullstendige galskapen som glimtvis åpenbarer seg i de mer absurde numrene . 
Et av dem er Cacilie Ellila Kristiansens klin gærne husmor . 
Et annet er Jonas Ibsen Brynildsrud som Petter Northugs personlige assistent . 
Høy på krill og koffein sørger han for at Northugs sponsoravtale blir behørig og godt kommentert . 
Lykkes gjør de også så det forslår og på alle plan i den infernalske utleveringen av en yrkesskadet skismører med hang til erotisering av faget . 
Nummeret er revyens desiderte høydepunkt , og står og faller på Magnus Fredriksens fantastiske verbale og fysiske evner . 
Uten forkleinelse for noen av hans flinke kolleger , er han uten tvil en av dem som utmerker seg mest på scenen . 
Blant annet når han i Hellstrøms skikkelse forsøker å rydde opp i revyen . 
I andre enden av skalaen gir Bodil Opheim Dale og Jan Hanekamhaug til beste en varm og nydelig hyllest til hverdagskjærligheten mellom en enkel bussvertinne og hennes elskede sjåfør . 
God er også Jonas Sønsteby og Jan Hanekamhaugs avsindige harselas med mobbende overklassegutter , særlig når den glir over i nok et knallgodt musikalsk nummer , der Bergens albinoer får sin oppreisning via en vidunderlig variant av Lars Vaulars « Solbriller på » . 
Davy Wathne og Jan Eggum som sure muppetfigurer på balkongen er en god idé . 
Men også den kunne vært enda bedre utnyttet og spisset . 
Opp trekker også gode observasjoner rundt dialekter og stedlige særheter , fint utnyttet i en åpen høring om hvorvidt Ålesund , Karmøy og Fredrikstad skal søke OL , og i Bodil Opheim Dales fraskilte og balansetrenende trønderdame — en skikkelse jeg gjerne skulle sett mer til . 
Samme gode observasjonsevne gir seg utslag i en formidabel fremvisning av treningsstudioets mangfoldighet , forløst som et av mange flotte sang- og dansenumre . 
Real hypnose Innfridde selvfølgelig alle forventninger . 
Real Ones Instrumental 
Som enhver skikkelig festival med respekt for seg selv , hadde også årets Ekkofestival et bestillingsverk på programmet . 
De småpsykedeliske folkrockerne i The Real Ones er vel ikke det første bandet en umiddelbart forbinder med denne festivalen , som mest er kjent for kombinasjonen kunst og elektronika . 
Men Real Ones klarte også denne utfordringen uten problemer . 
Nå betyr imidlertid ikke bestillingsverket at The Real Ones har beveget seg inn i elektronikaens verden . 
Selv om jeg mistenker dem for også å kunne takle dette uten problemer . 
Bandet holdt seg trygt innen en sjanger de behersker som få andre – melodiøs folkrock uten musikalske grenser . 
Men i motsetning til en tradisjonell konsert med gruppen , var denne hundre prosent instrumental . 
Publikumsfremmøtet kunne på ingen måte måle seg med Røyksopp kvelden før , men det var likevel godt besatt i Røkeriet . 
Og de fremmøtte lot seg i høy grad hypnotisere , selv om mye av kveldens musikk krevde stor grad av konsentrasjon og et åpent sinn . 
” Ekko ” var det svært lite originale navnet på verket , som også er innspilt på plate med utgivelse i disse dager . 
Det hele fortonte seg som en slags symfoni der forskjellige melodielementer ble flettet inn i hverandre . 
Her var rolige og vakre tema i folkrockland , men også jazzrocklignende groovy stoff som svingte til de grader . 
Dette er materiale og låter som virkelig innbyr til improvisasjon og utbrodering . 
Temaene kan uten problemer strekkes til det doble og utvides med nye instrumenter . 
Knappe tre kvarters konsert ble derfor strengt tatt i korteste laget . 
Om en skulle sammenligne med noe , måtte det være Grateful Dead og andre psykedeliaband anno slutten av sekstitallet . 
Men bestillingsverket Ekko er likevel trygt plantet i dagens musikalske landskap . 
Nå vet vi at medlemmene i Real Ones trakterer et utall instrumenter . 
I så måte hadde bandet faktisk begrenset seg denne kvelden . 
Mest imponerende var utvilsomt Jørgen Sandvik med sitt inspirerte gitarspill . 
Han briljerte også på banjo og slide . 
David Chelsom Vogts fele var selvfølgelig med , men han tok seg også en økt bak tangentene . 
Bror Ivar var solid gitarist og trakterte også orgelet . 
Øystein Skjælaaen på bass og Kåre Opheim bak trommene var selvfølgelig bunnsolide som alltid . 
Det er godt mulig at lørdagens fremføring av Ekko var første og siste gang i Bergen . 
Men deler av verket kommer nok garantert til å dukke opp på Real Ones-konserter også i fremtiden . 
EINAR ENGELSTAD Enig med vår anmelder ? 
Syng ut i kommentarfeltet . 
« Raljering med alvor » Les anmeldelsen av Anne-Kat . 
Hærland-premieren i kveld og se klipp . 
Artikkelen fortsetter under videospilleren ... ANNE-KAT . 
HÆRLAND harselerer med seg selv , hun harselerer med kjendiser , politikere , synsere , media og fenomener i samfunnet . 
Hun er frekk og rappkjeftet og får publikum til å hyle av latter med sine morsomheter . 
Men under all raljeringen ligger det et alvor . 
Hærland har rett og slett noe å si oss . 
Det handler blant annet om en forskrudd medieverden der intetsigende kjendisnyheter er viktigere enn alt annet . 
Det handler om et samfunn som dyrker sex , ungdom og vellykkethet og der aldring , død og mat er tabuer . 
Anne Kats « Gift , men ingen fanatiker » kan så visst nytes som en mitraljøseild av ram humor fra et kvinnelig perspektiv , og bare det . 
Som ren underholdning holder showet solid nivå . 
Artikkelen fortsetter under videospilleren ... MEN DEN EGENTLIGE STYRKEN ligger i at Hærland i sin egenproduserte tekst med jevne mellomrom hogger tak i fenomener som egger til ettertanke . 
Som når hun som syvåring på Lambertseter ertet gamle damer med å si « fitte » til dem , så hyttet de med stokken etter « slyngelungen » som fikk kontant beskjed om å komme seg hjem og vaske munnen sin . 
Når hun testet det samme trikset på eldre damer på Frogner nylig , var kommentaren bare : 
« Å , du har lest Dagbladet i dag du også » ... 
Hele showet hennes har dette underliggende alvoret , enten hun gir gode råd til menn om hva som er lurt for at man skal få sex eller hun herser med kjendiser som på død og liv skal fortelle « alt » – det vil si , knapt noe som helst , i selvbiografier . 
HENNES FANTASTISKE oppsummering av Vendela Kirseboms « Beauty Bible » var også et høydepunkt . 
Og selv hos et premierepublikum med høy kjendisfaktor ( til og med stylisten Jan Thomas var der ) hadde hun en vinner i dette sitatet fra Vendela Kirsebom ( fra et intervju i BT ) : 
« Jeg er ingen tilhenger av janteloven , og jeg håper den er forsvunnet innen mine små jenter skulle få lyst til å kjøpe seg en Louis Vuitton-veske » ... Selv Anne-Kat . 
Hærland kan åpenbart ha litt nerver , i hvert fall var tempoet på snakkingen litt hesblesende i begynnelsen . 
Men den varme mottakelsen fra salen gjorde at hun roet ned etter hvert , timingen satt bedre og hun spilte ut mer og mer av komikeren i seg med små gester , mimikk og fakter som understreket poengene . 
HÆRLAND HAR MOT til å gi av seg selv , hun nøler ikke med å utlevere egne særheter . 
Men først og fremst har hun mot til å stå for noe . 
OLAV GORSETH 
Enig med vår anmelder ? 
Si din mening her . 
Fødselsglede og bytting-sorg 
Graviditetskomedie til latter , gjenkjennelse og ettertanke . 
DNS kan være stedet å gå både for gravide , førstegangsfødende og vordende / ferske fedre i ukene fremover . 
Olaug Nilssens herlig-alvorlige komedie kaller både på latter , medlevelse og ettertanke , der den vever sammen mange ulike tema knyttet til det å ha og få barn . 
I Alan Lucien Øyens overraskende konvensjonelle regi behandles vanskelige emner som usikkerheten og angsten førstegangsfødende føler , barneoppdragelse , redselen for ikke å strekke til og fostervannsdiagnostikk – uten at det siste blir satt på spissen eller gjort til noen sensasjon . 
Slik styrkes stykkets troverdighet og relevans . 
Det overraskende ved Øyens regi , er at vi knapt merker koreografens grep , dette er realisme uten forsøk på grenseoverskridelse . 
Original er til gjengjeld Åsmund Færavaags scenografi . 
Den består av konteinerliknende elementer som kan settes sammen til det aller meste , og slik virker svært funksjonell . 
MEN , til en oppsetning med mange og hyppige sceneskift , som her , blir det for mye flytting . 
Det går rett og slett ut over flyten i forestillingen . 
I sentrum for den episodiske handlingen står to ektepar , som bor med papirtynne vegger mellom seg . 
Silje ( Malin Soli ) og Ole ( Kristoffer Sagmo Aalberg ) venter sin førstefødte , mens Maria ( Reny Gaassand Folgerø ) og Sverre ( Tormod Løvold ) har en gutt på to og et halvt år , Arve ( Marianne Nielsen ) , som tilsynelatende er i trassalderen . 
Nå venter de barn nummer to . 
Silje er høygravid , Maria tidlig i svangerskapet . 
Silje er ikke bare høygravid , hun er hypergravid i den forstand at hormonene truer med å løpe løpsk og at absolutt alt dreier seg om dette ene . 
Pluss at hun mistenker at naboens Arve kanskje er offer for omsorgssvikt , for gutten skriker seint og tidlig og får stundom en litt røff behandling . 
Nå er altså moren hans gravid igjen , burde hun få flere barn ? 
Er det kanskje på tide å varsle barnevernet ? 
Ole prøver å få Silje ned på jorden . 
Men hun virker hysterisk i sin iver etter å gjøre alt hundre prosent rett , noe som også får henne til å dømme litt mindre fundamentalistisk innstilte medsøstre i samme situasjon . 
Hun nøyer seg ikke med å studere bøker om svangerskap , fødsel og amming , men leser også gjerne om trassalderen , med tanke på naboens Arve . 
En dramatisk scene oppstår da Ole en natt tvinger seg inn til naboene fordi guttungen skriker så forferdelig . 
Maria og Sverre frykter at sønnen deres kanskje ikke er helt som andre barn ; han utvikler seg seinere , slår både store og små og viser liten ømhet . 
Kan det være tale om en utviklingshemning , og bør de be om tidlig ultralyd på nummer to – selv om Maria er helt imot abort ? 
Og hva ser egentlig helsevesenet , eller hva vil de se ? 
Man trenger ikke være mor for å kjenne seg igjen i de mange situasjonene Nilssen har tatt på kornet ; her er det mye for småbarnsfedre å både gråte og flire av . 
Stykket henter sin tittel fra Halldis Moren Vesaas ’ « Voggesang for ein bytting » , om det utsatte barnet som ikke er så lett å elske og derfor trenger å bli elsket desto mer . 
Aalberg og Soli fungerer godt sammen som paret som venter sin første , der både konflikter og ømhet får sin plass . 
Ikke minst Soli viser nyansert spill . 
Folgerø og Løvold blir litt mer anonyme , mens ensemblets eldste , Marianne Nielsen , i den vanskelige barnerollen dokumenterer at hun ikke har glemt sine tidligste kunster . 
I en fars skremmende skygge Teaterversjonen av Karl Ove Knausgårds « Min kamp » er blitt et sterkt , eksistensielt drama . 
Ole Anders Tandberg har gjort en ikke liten bragd bare ved å komprimere mer enn 3500 sider Knausgård til en forestilling på 2½ timer . 
Men mer enn det , han har også maktet å foredle stoffet , renset det for altfor mange ord og latt oss sitte igjen med en kjerne av levd liv . 
Bilder vi kan og ikke kan kjenne oss igjen i , opplevelser som kan være allmennmenneskelige – om enn ikke like intenst erfart . 
Som regiansvarlig har den samme Tandberg også gitt stoffet , som en i utgangspunktet knapt skulle tro ville kunne bli teater , en form som fungerer aldeles strålende på scenen . 
Riktig nok blir det mye snakk , men grepet med å gjøre disse minnebildene flerstemmige , ved at de fire skuespillerne – Agnes Kittelsen , Ingjerd Egeberg , Øystein Røger og Christian Rubeck – alle spiller Knausgård , allmenngjør på sett og vis hovedpersonen , men illustrerer samtidig et svært ego og en mangfoldig personlighet . 
Den enorme steinen som utgjør det meste av scenografien og er sentralt plassert på scenen , kan sikkert tolkes på flere måter . 
Kanskje som et uttrykk for en indre forsteining , kanskje også som den steinen Sisyfos ( og Knausgård ) aldri klarer å rulle til toppen , og som noe fysisk å søke ly bak når det tordner fra oven . 
For fra oven høres farens dømmende røst , som en gammeltestamentlig Jahve , en far som aldri blir tilfreds , aldri roser eller ytrer et kjærlig ord , men alltid insisterer på sin vilje . 
Han er det som skaper drama og traume i Karl Ove Knausgårds liv , og blir opphav til en romanserie uten like i norsk litteratur . 
For riktig å understreke farens betydning i dette dramaet , rammes forestillingen inn av opplevelser fra barndommen , i tilfellet Knausgård åpenbart roten til alt ondt . 
Sentrum i første del av forestillingen , som i romanene , er alt som begynner på selv- : selvopptatthet , selvgransking , selvmedlidenhet , selvforakt , selvtillit , selveksponering , selvhat . 
Samtidig som selvtilliten kan være grandios , kontrasteres den hele tiden av selvforakt og selvmedlidenhet , akkompagnert av skamfølelse . 
Men der selv den minste bagatell gjøres til noe stort i bøkene , må en kortversjon for scenen skjelne klarere mellom vesentlig og uvesentlig . 
Og det gjør Tandbergs utgave . 
« Handlingen » , som riktig nok springer i tid og rom , kretser rundt hovedpersonens problematiske oppvekst , hans angst for ikke å bli sett og samtidig ønsket om ikke å skille seg ut . 
Her møter vi ungdommen / mannen som ikke får noe ut av det sosiale – med mindre han drikker . 
For øvrig kjenner vi igjen tema som for tidlig sædavgang , angsten for å være fysisk og mentalt unormal , følelsen av mislykkethet og utenforskap , slitsom småbarnspappatilværelse , skyldfølelsen , den « utillatelige » fornemmelsen av å bli mer rørt av kunsten enn av sitt eget barn . 
Likeledes gjenkjenner vi privatpersonen som avskyr intimitet og alle former for følelsesutbrudd , forfatteren som vil bli « den største av alle » , men tviler på om han har noe å bidra med . 
Både her og i andre del flettes fragmenter fra det lange Hitler-essayet i bind seks virkningsfullt inn i helheten . 
Nok en avdeling med mer av det samme , ville vært en akt for mye . 
Men etter pausen må jeget og selvet i noen grad vike for å gi plass til et annet perspektiv – viet og konen Linda Knausgård . 
Med hennes psykiske problemer , som tidvis går på livet løs , vokser intensiteten og dramatikken . 
Her settes også forfatterens lidelser i et effektivt relieff og lar Knausgårds jeg i noen grad erstattes av et vi , dette fellesskapet han alltid har trodd at han aldri ville kunne bli en del av – og kanskje har han rett . 
Sammenlignet med Lindas kamp på liv og død , blir den kampen som har gitt tittel til romanverket , noe tam . 
Knausgård har nok sett og skjønt både sin egen og Lindas posisjon , men om han makter å ta hennes situasjon fullt innover seg , er jeg mer usikker på . 
Tandberg har også funnet frem til humoren i romanene , den som ofte druknet i alle ordene . 
Her får den slippe frem , vel ivaretatt av kvartetten på scenen , som overbevisende formidler hovedpersonens ulike posisjoner og spillet mellom individet og kollektivet . 
Tonen i forestillingen er rå og utleverende , som i romanene , det kompromissløse er beholdt . 
Men her treffer det i større grad hovedpersonen selv , all den tid sceneformatet gjør at romanverkets store persongalleri må reduseres radikalt . 
Nye perspektiver Tonja og Sandra har en god greie på gang og er best når de tør å være absurde , rare og modige . 
Det kunne de godt ha vært i enda større grad . 
Teatersjef Sølvi Rolland forelsket seg i Tonje Holm Sandnes og Sandra Spjelkavik i 2014 og har siden da gitt dem spilletid på Ole Bull Scene . 
Nå har hun produsert deres helaftens forestilling « Helt i tiden » . 
Det er lett å forstå hvorfor Rolland lot seg begeistre av duoen , for de er proppfulle av entusiasme , utstråling og sjarm . 
Og de er også et sårt tiltrengt innslag i en veldig mannlig stand up-scene , med tilhørende mannlige perspektiver . 
På plakaten til forestillingen er hovedpersonene selv avbildet tydelig retusjert og forestillingen begynner nettopp med at de kommer inn på scenen med stoppede bh-er . 
Det er ingen innledning eller småsnakk , de begynner rett på et nummer om skjønnhetstyranniet . 
En samtale som like gjerne kunne vært hentet fra en feministisk paneldebatt . 
De forteller om et samfunn som har gått så langt at damer tar botox i lunsjen og det er egentlig ikke behov for å gjøre noe annet enn å gjenfortelle virkeligheten siden den er absurd nok . 
Det at vi mennesker strekker oss langt for å være vakre og vellykkede synes å være en slags rød tråd i forestillingen , om enn ikke helt gjennomført siden sidesporene gjerne er så mange og varierte at det ikke kan sies å være èn klar fortelling i forestillingen , annet enn at de vil « ta pulsen på tidsånden » . 
Så hva er typisk for tidsånden ? 
Det handler i følge Sandra og Tonje blant annet om et jag og ønske etter å bli kjendis , der de med en småsmart tekst og gode sangtekster kjæler med underholdningsbransjen . 
Ellers handler det også om Pokémon , Marcus og Martinus og sosiale medier . 
En av scenene er en parodi av Erna Solberg , men det var umulig å skjønne før det ble eksplisitt uttalt i teksten at hun forestilte statsministeren . 
Uten at det gjør så mye egentlig , og det slår meg at dårlige etterligninger kan være vel så gøye som treffsikre og gjenkjennelige . 
Forestillingens sterkeste nummer er en selvrefleksiv kødding med stand up-sjangeren og tematikken som gjerne går igjen i sjangeren . 
« Er det noen fra Oslo Vest her » ropes det fra scenen og ingen i salen svarer . 
« Er det noen fra Fana ? » spørres det og flere i salen hoier muntert og forventningsfult « jaaaaaa ! » før Tonje og Sandra kontrer med « SAMME DRITEN ! » . Det er ganske morsomt når de går gjennom hverdagslige utfordringer som krøllet headset i vesken , at en av to avocadoer er ødelagte og irriterende tråder på innsiden av genseren i en låt . 
Men de beste nummerne er kanskje de hvor de også tilføyer noen absurde elementer som i parodieringen av Soldiers of Odin sitt « samfunnengasjement » og latterliggjøringen av egne mjuke kvinnekonferanser . 
De har noen numre der de klarer å vri kraftig på forventningene til publikum og resultatet er flere lokalt forankret sketsjer med overraskende poenger . 
Tonje og Sandra er begge fascinerende scenepersonligheter og har laget en intens times lang forestilling med høyt tempo og mye variasjon . 
Men der flere av tekstene er snertne , er også noen litt uinspirerte og kjedelige . 
Blir stand up-scenen aldri lei av vitser om at vi sminker livet vårt på sosiale medier og at vi blir vakrere med filter ? 
Og er det obligatorisk med minst en vits om Kristian Valen i hvert eneste show ? 
Delvis uforløst 
Fosse For mye komedie , for lite undertekst . 
Det er ingen enkel sak å spille Jon Fosse , og for et ensemble uten særlig « Fosse-erfaring » er kanskje nettopp de tidlige , tilnærmet « realistiske » stykkene noe av det vanskeligste . 
I denne oppsetningen virker det som om de medvirkende er bundet av en regi som er så innstilt på å være « fossesk » at det blir noe forsert over både dialog og spill . 
En ung , høygravid jente ( Irene Waage ) kommer tilbake til barndomshjemmet i en vestlandsk kystbygd . 
Barnefaren ( Nils Golberg Mulvik ) kommer etter , men hun har en følelse av at han helst ikke vil bli sett sammen med henne . 
Vi skjønner tidlig at dette forholdet er skjørt . 
Han har aldri møtt familien hennes , og hun ikke hans . 
Av uklare grunner , har Jentas mor ( Katrine Lunde Mackenzie ) ikke villet fortelle faren ( Geir Amundsen ) at datteren deres venter barn . 
Det umoderne innredede hjemmet er blitt tilført et merkelig element ; et tre som ligger veltet over huset slik at aktørene må passe seg for ikke å stange oppi det . 
Helt til slutt får det en slags symbolsk funksjon , men for det meste fremstår det som et forvirrende og lite heldig påfunn . 
Slik det også virker noe umotivert å utstyre den snopeglade søsteren ( Oda Alisøy ) med et harepuskostyme . 
Tonen i hjemmet er ikke god , familien virker noe dysfunksjonell . 
Det er bare lite penger og mangel på et sted å bo som har fått Jenta til å oppsøke foreldrehjemmet . 
Uløste konflikter eller motsetninger synes å ulme under overflaten , men konfrontasjonene avverges gjennom ikke-kommunikasjon eller ved at den ene eller andre forlater stuen . 
Da faren kommer trøtt hjem fra arbeid , ignorerer han « svigersønnen » fullstendig . 
Og Guten sjøl sitter bare og leser i en bok , tilsynelatende uten særlig interesse for det som skjer rundt ham . 
Dette skyldes trolig at verken kjæresten eller faren synes å bry seg om ham . 
Som søsteren sier : 
« Alt her er berre tull . 
» På tomannshånd utveksler Jenta og Guten bebreidelser , som igjen understreker det usikre i forholdet deres . 
Uenigheten er total da de begynner å diskutere hva barnet skal hete . 
Det er tydelig at Jenta har en « forhistorie » , at hun engang har vært ute på galeien slik at faren måtte hente henne hjem . 
Og foreldrene viser tydelig lettelse over at den gravide datteren faktisk har en far til barnet hun bærer . 
Men kan faren være gamlekjæresten , som kommer på besøk ? 
Det har vært , og er åpenbart fremdeles , hett mellom de to , og hun gjør sitt beste for å nøre sjalusien i ham som skal bli far . 
På mange måter er den vordende faren et fravær i stykket , og Nils Mulvik gjør absolutt ikke noe for å svekke det inntrykket . 
Han kommer ikke sammen med den gravide Jenta , han sitter med nesen i en bok , kjæresten bebreider ham for å være fraværende når hun snakker til ham , og han blir direkte oversett av svigerfaren . 
Da han til slutt går ut , etter å ha blitt gjort grundig sjalu av kjæresten , vet vi ikke om han går for godt . 
Den « symbolske » sluttscenen oppe på trestammen gir heller ikke noe klart svar . 
« Namnet » er et relasjonsdrama , der forholdet mellom personene , ikke deres psykologi , er det som utforskes . 
Men det blir noe demonstrativt over spillet , med store bokstaver skal navnet FOSSE staves for publikum . 
Riktig nok makter Waage og Mackenzie å frigjøre seg noenlunde fra det klamme regigrepet , men når spillet ikke sitter skikkelig , får oppsetningen for mye av komikkens skjær over seg . 
Alt snakket om været , om å gå og legge seg og alle de ofte gjentatte hverdagsklisjeene får dermed for stor oppmerksomhet . 
Stykkets tittel peker på et vordende foreldrepar som ikke klarer å enes om hva barnet skal hete . 
Dette speiles også i dialogen , som i navnediskusjonen får karakter av kamp med språket , en manglende evne til å heve seg over klisjeene . 
Under eller bak de hverdagslige talemåtene ligger det som regissør og skuespillere i fellesskap må lytte seg frem til , underteksten som skal gi utvidet mening til det vi ser og hører . 
På det avgjørende punktet strander denne forestillingen delvis . 
Mye godt spill i overlesset regi 
Der er en del virkelig fine øyeblikk i denne forestillingen , når skuespillerne får lov å sitte tett og nært og « tale sammen » som Ibsen sier . 
Staffasjen kunne jeg vært foruten . 
Et dukkehjem 
I forhåndsomtaler av denne forestillingen er vi blitt forespeilet en moderne versjon av « Et dukkehjem » . 
Stykket skal dessuten ha fått tilført en ny dimensjon ved at begge hovedrollene , Nora og Torvald Helmer , spilles av unge skuespillere med bakgrunn fra andre kulturer , Nasrin Khusrawi med iransk bakgrunn og Kadir Talabani fra Irak . 
Premieren onsdag kveld innfrir ikke . 
Det foregår på scenen i Kildens teater- og operasal , ja – på scenen , denne gang er nemlig hele publikum plassert oppe på scenen i et dobbelt amfi der spillet foregår i midten og så vidt jeg skjønner er vi omtrent 160 publikummere på hver side , vaglet på campingstoler , og alle ser og hører godt . 
Men sitter godt ? 
Når forestillingen ikke innfrir er det fordi den verken er særlig moderne eller har fått en ny dimensjon . 
Moderniseringen virker påklistret og utvendig . 
Det begynner langsomt med en sang der publikum skal være med å kompe sammen med en gitar , og så synger skuespillerne etter hvert versene . 
Det er sikket bare jeg blant publikum som ikke kjenner sangen fra før , og som sitter og verker etter å komme i gang . 
Og vi kommer jo i gang . 
Etter noen minutter overtar Ibsen . 
Nora kommer inn , tyggende på de velkjente makronene . 
Torvald roper fra kontoret , kommer inn og avslører at lerkefuglen enda en gang har vært ulydig . 
Både spiser hun seg fet og setter penger over styr . 
Og vi får hele Ibsens mesterverk . 
Langt på vei er det godt fremstilt og godt spilt av de unge skuespillerne . 
Khusrawis Nora blir strålende i de alvorlige øyeblikk . 
Talabani gjør Torvald noe endimensjonal , men trår til mot slutten , i det avgjørende og endelige oppgjøret med Nora vokser han og blir noe mer enn den litt kjedelige ektemannen han har vært tidligere . 
Ulrik Waarli Grimstad gjør rollen som doktor Rank med en utkrøpen verdighet og Johannes Blåsternes er nesten litt for snill og medgjørlig som den desperate sakfører Krogstad . 
Kristine Lindes rolle er fint ivaretatt av Ida Elise Broch , men hun er holdt mer i bakgrunnen enn man ofte ser i andre oppsetninger . 
Det hele foregår i et slags østlig-inspirert interiør , vakkert og funksjonelt , med persiske tepper , puter og en sjeselong som blir alt for flittig brukt . 
Det er tross alt mange Ibsen-replikker som ikke egner seg servert liggende . 
De krever en stående person . 
Og regien lar skuespillerne velte seg på gulv , oppføre seg som fjortiser med dansebevegelser og utrop som fuck you . 
Det er så påfallende at jeg mistenker regien for å skulle tekkes et ungt publikum mer enn å spille Ibsen . 
Det eneste punkt hvor jeg fornemmet noe av den påståtte nye dimensjon ved stykket , er når Torvald på slutten utbryter : 
Der er ingen mann som ofrer sin ære for den man elsker . 
Det er en replikk som går rett inn i diskusjonen omkring æresbegrepet i de østlige kulturer . 
Men den er jo Ibsens og har sånn sett ikke noe med flerkulturelle skuespillere å gjøre . 
De fineste øyeblikk i forestillingen , og der er en god del av dem , skjer når skuespillerne får lov å sitte tett sammen og « tale sammen » som det heter hos Ibsen , nært og alvorlig . 
All staffasjen rundt kunne jeg godt vært foruten . 
Lidenskap som opphever tyngdekraften Den Norske Opera og Ballett har produsert en Romeo og Julie-versjon som er uten sidestykke i norsk dansehistorie . 
Shakespeares beretning om Romeo og Julie har rørt og berørt mennesker i over 400 år . 
Mange har sett den i de forskjelligste oppsetninger , fra klassisk Shakespeare-teater til West Side Story , fra Prokofievs ballett til ulike filmatiseringer . 
Danseforestillingen som tirsdag kveld gjestet Kilden ble en sterk opplevelse , rystende og trøstende på en og samme gang . 
Her møtes breakdanserne , urban dancers , i Kingwings Crew med Nasjonalballetten Ung . 
To ulike miljøer , to vidt forskjellige tradisjoner . 
Og så fungerer det bare så aldeles utmerket . 
Dessuten blir det jo overtydelig at dans i denne form har enorm publikumsappell . 
Høstferie til tross , det var smekkfullt i salen denne kvelden . 
Historien tør være kjent . 
Det er denne tragiske om de to unge elskende som ikke kan få hverandre fordi deres familier , eller slekter , har vært fiender i alle år . 
Og slik skal det fortsette , uten at noen har bestemt akkurat det . 
Det har bare alltid vært sånn . 
Så ender det jo med at opptil flere dør i strid og kamp . 
Og de to elskende får hverandre i graven . 
Her er gutta i Kingwings Crew Montaguene , mens de klassiske er Capuletene – altså Julies familie . 
Patrick King har iscenesatt og koreografert forestillingen . 
Hans oppdrag var å forene de klassisk skolerte danserne i Nasjonalballetten Ung med breakdance-ekspertene i Kingwings Crew . 
Det lykkes hundre prosent . 
Breakdansens maskulinitet møter den klassiske ballettens større åpenhet for det feminine , enten det nå er damer eller menn som danser . 
Slåssing , kamp , vrede og hat blir tydelig . 
Og sannelig forenes også de to stilartene i mer enn én pas de deux i løpet av forestillingen . 
Legg til et utsøkt utvalg musikk , fra romantisk via neoklassisk til det aller nyeste , og en sangerinne , Elin Kristin Hanssveen , som bærer kjærlighetens stemme inn i dansen og gjør den ytterligere overjordisk . 
Og lyssetting . 
Og så alle disse flotte , unge danserne . 
Chenno 
Tim med bakgrunn fra Kristiansand ble tydelig godt mottatt av sine egne . 
Han fikk en ekstra dose jubel i den utrolig langvarige applausen – og alt sammen var vel fortjent . 
Utroskap i campingvogn til herlig Mozart-musikk Figaros bryllup er underholdende , lettfattelig , morsomt og spennende musikkteater vel verd en helaften i Kildens favn . 
Kristiansand Symfoniorkester dirigert av Manuel López-Gómez Musikalsk leder : 
Berrak Dyer Figaro : Richard Immerglück , Susanna : 
Alice Privett , Almaviva : 
James Harrison , Rosina : 
Sky Ingram , Marcellina : Susan Moore , Cherubino : Sian Cameron , Bartolo : Andrew Tipple , Basilio : William Morgan . 
Figaros bryllup , denne klassiske forviklingskomedien som Mozart gjorde udødelig opera av , er i Kilden blitt en sann fest for folk flest . 
En trenger ikke være spesielt operakyndig for å glede seg over dette . 
Men det hjelper hvis en har litt sans for verbal humor , vel anrettede stilbrudd og god , gammeldags forviklingskomikk . 
Og så er det naturligvis en fordel å like Mozart som i denne operaen faktisk er på sitt aller mest elskelige . 
Det formelig svulmer av deilige arier , orkestrale raffinementer , og aller mest noen velkonstruerte ensemblenummer som kan ta pusten fra flere enn sangerne . 
Dirigent Manuel López-Gómez holder helheten suverent i sine hender . 
Han utfordrer både musikere og sangere med godt driv og tempo . 
En gang i blant glipper det slik at de på scenen henger litt etter . 
I Kilden er handlingen løftet inn i vår tid . 
Greven er blitt filmregissør , den hotteste i Hollywood , og grevinne Rosina hans forsømte make . 
Figaro er regiassistent og Susanna er sminkør . 
Pasjen Cherubino er blitt praktikant , og når han i originalen blir sendt i militæret , blir han her sendt til innspilling av en krigsfilm i Bodø . 
Denne omplasseringen av miljø og roller er meget godt gjennomført , til ytterste konsekvens , og gjør faktisk handlingen både troverdig og ikke minst forståelig . 
I 2016 er forhold mellom overordnet og underordnet mer begripelig enn forholdet mellom adel og tjenerskap på 1700-tallet . 
Ensemblet , i helhet hentet fra England og Popup Opera , er tvers igjennom solide . 
Dyktige sangere som også kan skuespill gjør at forestillingen både musikalsk og dramatisk-komisk holder høyt nivå . 
Noen øyeblikk blir magiske på grunn av sanglig og orkestral prakt , for eksempel tilgivelses-scenen helt mot slutten . 
De fire hovedrollene herr og fru Almaviva og det vordende ektepar Susanna og Figaro gjøres av fremragende stemmer . 
Det synges originaltekst på italiensk . 
Og det begriper de fleste av oss lite av . 
Harry Percival har laget tekster som komprimerer operateksten , og moderniserer den . 
Annabelle Despard har oversatt dem til norsk på en særdeles freidig og bramfri måte . 
Disse tekstene projiseres rundt omkring på vegger og bakvegger . 
Aldri før har jeg opplevd at selve tekstingen i så høy grad bidrar til forståelse , og enda mer til underholdning . 
Det er frekt og freidig , det er fullt av underfundig humor . 
Det løfter forestillingen mange hakk og gjør den tilgjengelig for folk flest , nemlig . 
Gigantroman i eminent scenisk versjon 
Her gjelder det å kjenne besøkelsestid . 
Min kamp av Knausgård / Tandberg er sterkt teater og går nå i Kristiansand . 
Dramatisert av Ole Anders Tandberg Med Ingjerd Egeberg , Agnes Kittelsen , Christian Rubeck og Øystein Røger Regi : 
Ole Anders Tandberg Scenografi : 
Erlend Birkeland Norgespremiere : 
Kilden , Multisalen , fredag kveld Riksteatret , Oslo Nye Teater og Agder Teater . 
Til millioner av leseres fryd har Karl Ove Knausgård gitt av seg selv og sitt liv , og andres liv , i bokform gjennom det enorme seksbindsverket 
Min kamp , samlet på 3622 sider . 
Prosjektet er elsket og hatet , diskutert og dissekert av både litteraturvitere og jurister , men først og fremst lest av bokelskende mennesker i etter hvert svært mange land . 
I fjor ble bøkene teater på Stockholm Stadsteater . 
Dramatiseringen var ved Ole Anders Tandberg , en av Europas svært kjente regissører . 
Nå har han tilbakeført forestillingen til norsk , til originalspråket , og fredag kveld var det Norgespremiere i Kilden . 
Det er blitt farlig godt teater . 
Nærmest som et under er det å ha kokt 3622 boksider ned til en forestilling på i underkant av to og en halv time . 
Tandberg har lest seg fram til de såreste øyeblikkene , de mest nakne stedene i bøkene , den dypeste fortvilelsen og den svarteste skamfølelsen . 
Så har han flettet sammen , hoppet frem og tilbake i tid og rom , og nærmest som en kommentar til den enorme stoffmengden lar han Karl Ove Knausgård spilles av fire mennesker , to kvinner og to menn ; Ingjerd Egeberg , Agnes Kittelsen , Christian Rubeck og Øystein Røger . 
Vi møter fire erfarne , drevne , dyktige skuespillere på en naken scene dominert av en enorm stein , et tyngdepunkt , en klump , en truende størrelse , kanskje et bilde på vekten av den oppdragelsens ballast forfatteren sliter med gjennom hele verket . 
Lysdesigner Ellen Ruge gir noen sjokk en gang i blant , og noen få rekvisitter som bokstavelig talt faller ned på scenen er effektfulle og sjokkerende nok til å bryte flommen av ord som strømmer fra de fire . 
Innimellom tilføyes elementer av musikk , av lyd , elegant og understrekende . 
Når den som dramatiserer også er regissør , kan resultatet bli storartet , og slik er det her . 
Som når de fire agerer fødsel , sammen . 
Eller når for tidlig sædavgang i ungdomstiden er et problem ; aldri har man sett det så outrert eksponert , samtidig så lite eksplisitt . 
Forestillingen er tidvis burlesk , kjempekomisk og vittig , andre ganger dypt tragisk , tankevekkende , og hele tiden engasjerende . 
Nydelig er scenen der de fire ligger på gulvet med mikrofoner og nærmest i søvne hvisker replikkene fram . 
Vekslingen mellom heftig action og øyeblikk av langsom ro er påfallende , gir noen vakre og talende pauser med tid for publikum til å reflektere og reagere . 
De fire skuespillerne gestalter flere enn Karl Ove Knausgård . 
De er venner , venninner , broren Yngve , kona Linda , de er barn i ulike grader av umulighet , og de er folk hovedpersonen møter på sin vei . 
Noen scener er kostelige i all sin humoristiske prakt . 
Andre er voldsomme , brutale , opprivende . 
Som ivrig leser av bokverket må jeg medgi at denne forestillingen for meg har fanget det meste . 
Og den engasjerer , viser meg nye sider ved verket som kan lede til nye lesninger . 
Hvordan en som ikke kjenner bokverket vil reagere er et åpent spørsmål , men etter stemningen på premieren å dømme var dette en teateropplevelse som gjør dypt inntrykk . 
Sortkledd men sommerlyst om menn og mennesker Kloke menn har mye godt på hjertet om livene våre i denne forestillingen , så annerledes enn det meste av annet i sjangeren . 
Hvis jeg sier : 
35 sortkledde menn i alderen pluss / minus 40 og noen i alderen pluss / minus 60 underholder i Kilden med litterære tanker om mannens følelsesliv , samt sanger om det samme , høres det veldig morsomt ut ? 
Høres det ut som det kan bli en vel anvendt sommerkveld i Sørlandets hovedstad ? 
Jeg kan nyansere bildet ved å tilføye at 29 av de sortkledde utgjør mannskoret Vestergabet , hjemmehørende i frikirken her i byen , vanligvis ledet og meget godt trimmet av musikalsk multikunstner Jon Kleveland . 
De fire tekstleverandørene til kabareten , som de kaller det , er hver for seg ruvende skikkelser i ulike yrker ; Rune Belsvik er forfatter med mer enn førti bøker bak seg . 
Paul Leer-Salvesen er professor ved UiA , forsker i teologi , etikk og kriminologi , har en svær vitenskapelig produksjon i tillegg til voksenromaner og ungdoms— og barnebøker . 
Frode Gallefoss er lege , forskningssjef ved Sørlandet sykehus og er ikke ukjent for sine parodier på fagpersoner innen mange felt . 
Tore Thomassen har utgitt bøker og en lang rekke musikkproduksjoner , er trubadur og poet . 
Og så trakterer lege , pianist og sanger Runar Nørsett klaveret og leder koret i Jon Klevelands sykdomsfravær , og han er sangsolist , og en annen legger nydelig kontrabass-linje til det hele . 
Og hva presterer de ? 
Jo , drøyt to timer med dypdykk i nettopp mannens følelsesliv . 
Mest handler det om å være menneske . 
Og så handler det litt om kjønnsforskjellene , selvsagt . 
Og om utviskingen av disse i vår tid . 
Om å være far , om å være sønn , om å miste far og om å miste den en elsker . 
Det handler om det skjøre livet , om å erobre det , om å leve på trass eller å leve for . 
Det er kloke menn som står bak denne forestillingen . 
Og de er ikke så rent lite dristige . 
Skjønt – det aller meste er innenfor pyntelighetens grenser . 
Det som var tabuord for en generasjon siden er det vel ikke lenger . 
Det ble en helaften til å frydes over , til å gråte litt i og til å le masse i . 
Jeg vil si det slik : 
Sommerens rekke av ulike revyer og kabareter i landsdelen ble innledet med denne , og det med både varme og bravur . 
Storartet musikkteater i Kilden 
Med Eir Inderhaug som Maria i Sound of Music har Kilden skapt en musikkteaterforestilling som vil glede mange Kristiansand symfoniorkester : 
Ingar Bergby , dirigent . 
I hovedrollene : 
Eir Inderhaug , Øystein Wiik , Jørn-Bjørn Fuller-Gee og Ulla Marie Broch . 
Vakker musikk velter opp av orkestergraven . 
Hovedrollen Maria er ivaretatt av den som her til lands trolig er den aller beste til akkurat dette nå : 
Eir Inderhaug sprudler , leker og danser , men fremfor alt synger hun så det kiler i hvert øre i salen , og Rodgers og Hammersteins udødelige Sound of Music-sanger får nytt liv denne våren i Kildens teatersal . 
Syv barn er med , hele tiden med Ina Maria Brekke som eldste datter , ellers med tre skiftende lag av de yngre . 
Og hvis de to neste er like gode som de som sang premieren lørdag kveld , så er det nær sagt helt utrolig hvor gode barne— og ungdomsstjerner vi har her i byen , og hvor godt drillet de er både i sang , dans og scenisk nærvær . 
Se stor bildeserie fra forestillingen ovenfor ! 
Sound of Music ble en stor opplevelse slik den fremstod på premieren . 
Det slår en gammel kjenning av musikalen at den har tålt tidens tann . 
Den musikalske oppbygning er genial . 
De visste hva de gjorde , både Richard Rodgers med melodiene , og Oscar Hammerstein med tekstene , den gang på slutten av 1950-tallet da de skrudde sammen denne historien , bygd på historiske begivenheter . 
Så ble den også en av musikal— og filmhistoriens største suksesser . 
En av nøklene ligger i det lett tilgjengelige og i den utspekulerte repetisjonen av det mest iørefallende . 
Ikke ett øyeblikk savnet jeg Julie Andrews i denne sammenheng . 
Eir Inderhaug gjør susen . 
Og den som aldri har sett filmen eller hørt musikken før , vil fort kjenne seg hjemme . 
Komponisten visste hvordan han skulle fange publikum . 
Ikke mye er nytt i andre akt , musikken er allerede kjent for oss etter første akt . 
Det handler ikke om musikalsk tørke , snarere om kløktig oppbygning av et musikalsk drama . 
Den norske oversettelsen av teksten , ved Ragnar Olsen , fungerer utmerket og de fleste aktørene har en forbilledlig tekstuttale , enten de synger eller snakker . 
Øystein Wiik har scenisk pondus og musikalsk rutine til å gjøre maksimalt ut av den egentlig nokså begrensede sang-rollen som kaptein von Trapp . 
Jørn-Bjørn Fuller-Gee synger ikke i det hele tatt , men gjør maximalt ( ! ) ut av rollen som Max von Detweiler , denne ideologiske vinglepave og politiske analfabet som bare er ute etter rike venner . 
Musikalsk og som skuespiller gjør Theodor Helllwig i rollen som Rolf , nazisten som av kjærlighet til Liesl redder familien i fluktens time , en flott figur . 
Scenograf Milja Salovaara har latt scenen dominere av en gedigen trapp omgitt av noe som nærmest likner på sørlandske knauser . 
Dette er fjellet . 
Det skifter farge og endrer seg , det er alper , det er herskapsbolig , det er festivalscene . 
For meg blir det likegyldige knauser . 
Jeg savner spisse alper . 
Jeg savner herskapsboligens festivitas . 
Men det fungerer , og det støtter illusjonen som ellers skapes ved andre effekter . 
Men apropos andre effekter : 
Hvorfor skal nazisten herr Zeller ( Even Rasmussen ) ha dagens tyske flagg på brystet ? 
Det er historieløst . 
Og hvordan i all verden har man kommet til at abbedissen kan velsigne og vie et ektepar ? 
Vi er jo i et katolsk land . 
Velspilt uvesentlighet 
Lettbent dramatikk uten særlig tyngde er ingen enkel oppgave for en debutant i skuespillfaget , men Ingrid Klem løser det fint . 
Regi : 
Laura Christine Brøvig Vallenes Kjærlighetsbrev til kollektivtrafikken Av Molly Taylor Norsk oversettelse Arild Strømsvåg Med Ingrid Klem Ingrid Klem gjør en god debut som profesjonell skuespiller i Agder Teaters oppsetning av engelske Molly Taylors monolog Kjærlighetsbrev til kollektivtransporten . 
Bare synd at hun ikke har fått en mer meningsfull tekst å bryne seg på . 
Stykket er ikke særlig dypsindig . 
Veldig morsomt er det heller ikke . 
Og hvor i all verden ble det av kollektivtrafikken ? 
Stykkets Molly , som i originalversjonen er identisk med forfatteren og skuespilleren Molly Taylor , forteller både sine egne og et par andre personers historier , og det er ikke bare kjærlighetslykke og — ulykke det handler om . 
Felles for de små fortellingene er tilfeldige møter på bussen . 
Ingrid Klem går kjapt ut og inn av de tre personene . 
I smakfullt grått antrekk er hun Molly , med briller på blir hun Odd som drømmer om å bli forfatter , og med rød parykk blir hun Margareth som også strever med kjærligheten . 
Scenen domineres av en konstruksjon som er bussinteriør på den ene siden og ventebu på den andre . 
Dertil kommer et digert busshjul som er både kafébord og buss-sete , alt etter behov . 
Laura Christine B. Vallenes har satt tydelig preg på det hele både i instruksjon og ikke minst i en del scenografiske trekk man kjenner igjen fra hennes tidligere oppsetninger . 
Det er nok å nevne støvskyen av mel . 
Hvem er vel mer verdens sentrum enn den som nettopp er blitt dumpet av kjæresten ? 
Ingen har det verre , ingen syns mer synd på seg selv . 
Forfriskende er det i dette stykket at i alle fall Molly er i stand til å se at livet rommer både lykke og ulykke . 
Og så bestemmer hun seg for å takke disse som gjør livets tilfeldige møter mulige , altså sjåførene i buss-selskapene . 
Dette blir som en besettelse for henne , og hun må konkludere med at samfunnet er innrettet slik at det er mye enklere å klage enn å takke . 
Dette er altså ikke et innlegg mot privatbilismen og for kollektivløsninger . 
Det er noen nokså alminnelige pussigheter om kjærlighet og svik . 
Og så er det en takk til sjåførene . 
Anmeldelsen er skrevet på bakgrunn av generalprøven for Seniorkilden tirsdag . 
Et kort glimt av forspilt liv Jørn-Børn Fuller-Gee gjør en fremragende innsats som Krapp i den korte Beckett-enakteren som i helgen ble presentert i Kunsthallen . 
« Krapps siste bånd » av Samuel Beckett Med Jørn-Bjørn Fuller-Gee Regi : 
Laura Christina Brøvig Vallenes Ulrikke Benestad Produksjoner og Latterlig Lidenskap i samarbeid med Kilden og Kristiansand Kunsthall * * _ Krapp fyller år . 
Han har i alle år hatt for vane å spille inn et lydbånd hver gebursdag . 
På 69-årsdagen lytter han på et tretti år gammelt opptak . 
Dette er i all enkelhet « handlingen » i det vesle teaterstykket « Krapps siste spole » av Samuel Beckett ( 1906 - 1989 ) . 
Stykket ble til i 1958 , elleve år før forfatteren ble tildelt Nobels litteraturpris . 
Det korte stykket er dypt tragisk og alvorlig , og selvsagt også en smule humoristisk . 
Krapp , navnet er vel ikke helt tilfeldig valgt , crap betyr dritt eller søppel på engelsk , er på mange måter et helt alminnelig menneske . 
Mange vil si han er en taper . 
Han er mislykket som forfatter . 
Han drikker for mye og har dårlig helse . 
Han er gammel og isolert og har forspilt hva han i sin tid kunne ha oppnådd av kjærlighetslykke . 
Dette er hva Jørn-Bjørn Fuller-Gee har gitt seg i kast med , med Laura Christina Brøvig Vallenes som regissør . 
Med 35 år på baken er det selvsagt ikke uproblematisk å spille en mann på 69 . 
Skuespiller og regissør har åpenbart blitt enige om å overdrive noe veldig . 
Hver gang Krapp reiser seg fra sin spinkle stol og går rundt i rommet , enten det nå er for å spise bananer eller for å drikke whisky , går han rundt i sittende stilling med usedvanlig bred benføring . 
Gangarten er en prestasjon i seg selv , men blir kanskje unødvendig komisk ? 
Så har man valgt å la gamlingen sitte med en Mac i stedet for en gammeldags lydbåndspiller , og boksene med gamle lydbånd er erstattet med minnepinner . 
For meg blir det en « verfremdung » i forhold til det opprinnelige stykket . 
De innleste tekstene er tidvis ikke tydelige nok , i alle fall mistet jeg noen av ordene fra høyttaleren . 
Men : 
Jørn-Bjørn Fuller-Gee har en uttrykksevne både med ansikt og kropp som gjør Becketts tekst levende . 
At han er en eminent skuespiller har han vist mange ganger i ulike sammenhenger , og denne gangen gjør han nok en kveld minneverdig ved sitt dype og ekte engasjement i en tekst som bringer noe vesentlig frem til et undrende publikum . 
Kjedelig , men tar seg opp mot slutten Halvannen times diskusjon om vennskap og kunst er ikke mer enn passelig underholdende . 
Av Yasmina Reza Medvirkende : 
Sondre Krogtoft Larsen , Espen Grjotheim , Thomas Jørstad Pettersen Regi og norsk bearbeidelse : 
Amalie Nilssen 
Tre kompiser har holdt sammen i 15 år . 
En av dem har fått ambisjoner i retning av å være kunstkjenner , kjøper et hvitt maleri til 3 millioner kroner , og blir latterliggjort av den ene og lunkent bifalt av den andre . 
I halvannen time diskuterer disse tre kameratene kunsten , livet og kjærligheten , og enda mer vennskapet . 
Det påståtte vennskapet utfordres sterkt og reddes så vidt ved en nødløgn til slutt . 
Urpremieren fant sted i Paris i 1994 og ble forfatter Yasmina Rezas gjennombrudd som dramatiker . 
I Norge har stykket vært spilt mange ganger med stor suksess . 
I Kilden er det Sondre Krogtoft Larsen , Espen Grjotheim og Thomas Jørstad Pettersen som gestalter de tre kameratene Marc , Serge og Yvan . 
De har vært venner i 15 år . 
Når den suksessrike hudlegen Serge har gått hen og kjøpt et hvitt maleri for 3 millioner kroner , settes vennskapet på prøve . 
Marc ler seg i hjel og sier Serge har kjøpt noe dritt . 
Yvan er den evinnelige fredsskaperen og kompromissmakeren som er rund i kantene og støtter både den ene og den andre . 
Scenen er enorm . 
Mitt førsteinntrykk var at dette er da alt for mye til å befolkes av bare tre skuespillere ? 
De samtaler ofte med mer enn 10 meters avstand . 
De har mygger og lyden kjøres diskret i høyttalere , men likevel ropes det « nationaltheatralsk » mellom de tre i halvannen time . 
Så volumsterk er dialogene , at når det topper seg og blir krise , eller slåsskamp mellom kameratene , må denne underbygges med buldrende lavfrekvente lyder for liksom å understreke at her er det underbevisstheten som regjerer . 
Og hva er det for en maner som har inntatt vårt teater , at skuespillerne til stadighet skal snakke direkte til publikum , ikke bare når de har en såkalt « asides » , men midt i det som skal være en realistisk samtale ? 
Her må regien ta et ansvar og gi oss realistisk teater , i alle fall en gang i blant . 
Vennskapet blir et postulat . 
De tre på scenen spiller godt , men kjemper hele tiden mot de enorme avstandene på scenen . 
Noen laaaange pauser uten språk fungerer , andre funker ikke og jeg venter bare på at noen skal bryte den pinlige tausheten . 
Og hvorfor skal Larsen og Grjotheim ha hodet så utrolig høyt hevet hele tiden ? 
Det blir en arroganse som er helt uspiselig og som gjør vennskapet til en påstand mer enn en realitet . 
Først etter en time og ett kvarter griper forestillingen tak i meg . 
Spørsmålet : 
Skal vi skrote 15 års vennskap , er sterkt . 
Hva som deretter skjer skal jeg ikke røpe . 
Men jeg kjedet meg i en time og ett kvarter før det kom . 
Så må jeg få tilføye at de tre på scenen gjør en sterk innsats , særlig er jeg svak for Jørstad Pettersens kroppsspråk og mimikk . 
Hans entré med klagene over bryllupsforberedelsene er et høydepunkt , og blir rikelig belønnet av publikum . 
Han løfter fram Vilhelm Krag MONOLOG-TEATER 
Av Vilhelm Krag Med Ole Geir Feste Kilden , Intimsalen 
Å løfte fram Vilhelm Krags tekster for nye generasjoner er en viktig oppgave . 
Denne har blant andre Ole Geir Feste påtatt seg . 
Og når man får Krag , i dette tilfellet utvalg fra erindringsboken « De skinnende hvide seil » ( 1931 ) , servert som godt teater , slik vi også gjorde for få år siden da Knut Walle i Ny-Hellesund tok for seg tekstene om Maarten og Silius i sitt Udhavn Teater , da er det lett å få øye på storheten i denne dikterens verk . 
Scenebildet er enkelt og vakkert , maleri av Havbugta med et bord og stoler foran , og så kan maleriet åpnes og dermed er vi i Rådhusgata , mellom Ernst hotell og Dampbageriet , med Torvet i bakgrunnen . 
Feste veksler posisjon , begynner ved bordet på plenen foran sommerhuset , flytter til Kvadraturen , for så å avrunde omtrent der det begynte , med det kragske vemod så tydelig til stede . 
I det skuespilleren inntar scenen likner han faktisk en god del på Vilhelm Krag slik vi kjenner ham fra bilder : 
En dikter og en herre . 
Så kommer disse funderingene over stort og smått , erindringer om den gang skutene gikk for segl , og betraktninger over dampskip og dieselmotorer . 
Vi møter « Tjømlingen » — vennen som Krag sier han har kranglet med i mange år , vi møter Kjutta , ikke latterliggjort som så ofte , men omtalt med respekt og ømhet . 
Pine-Paalsen , derimot , får sitt pass grundig påskrevet , og dermed kommer også den morsomme beretningen om Pølserotta som nøt stor respekt blant byens befolkning . 
Bare det å lære inn og fremføre en så omfattende monolog er en prestasjon . 
Han har valgt et litt mer moderne kristiansandsk bymål enn Krag bruker i boka , og uten at jeg vet det , vil jeg tro at Krag nok snakket enda « penere » i sin tid . 
Det blir litt for mange a-endelser etter min smak . 
Feste er tydelig i sin tale , man mister ikke et ord . 
Jeg synes nok uttrykket kan bli litt overdrevent noen ganger , når han som forteller går inn i personen han forteller om , men det handler kanskje også om smak og behag . 
Anmeldelsen bygger på generalprøven tirsdag middag . 
Harmløs harselas 
Ingen ble klokere av `` Nasjonal varetelling " '' " , men alle lo . 
Multisalen i Kilden , Kristiansand , 18. september 2015 : 
Showet `` Nasjonal varetelling " '' " tar , navnet til tross , ikke mål av seg til å gjøre opp status for Norge anno 2015 eller noe lignende ambisiøst . 
Verken valg eller flyktningekatastrofer eller andre vanskelige saker står på dagsordenen . 
Det vi får , er en drøy times harmløs harselas med folkelynne og kjendiser . 
Og vi er i gode , trygge hender . 
Pål Kilstad og Trygve Svindland kan åpenbart parodiere hvem det skal være . 
De begynner med Kong Harald , og gir seg ikke før de har vært innom alle fra Bjøro i sør til Halvdan i nord . 
Scenografien er av enkleste sort og kostymeskiftene skjer på scenekanten . 
Men de to imitatorene trenger da heller ikke mer enn en billig parykk for å bytte personlighet . 
Musikalske er de også . 
Kilstads Lars Lillo-Stenberg-imitasjon , for eksempel , er klokkeren til og med når det skal synges surt . 
Musikerne – Viktor Wilhelmsen på gitar og Pål Svindland på kontrabass – er så flinke at man knapt legger merke til dem . 
Kildens intime multisal er knapt halvfull , og til å begynne med er stemningen sant å si litegrann stusselig . 
Men så snart vi kommer til Bergen – representert ved en lidderlig , selvforelsket Jan Eggum ( `` Ryktet forteller at eg elsker meg " '' " ) – får noen damer på første rad latterkrampe , og alt føles mye bedre . 
En del av Kilstad og Svindlands ofre – Ari Behn , Thor Heyerdahl , Bjørn Eidsvåg – har vi sett parodiert mange ganger før . 
Og til tross for at Kilstad har skrevet mye av materialet på hytta i Søgne , scorer han knapt noen lokale poenger . 
Det blir med Bjøro Håland , liksom . 
Og få er vel blitt parodiert oftere enn akkurat ham . 
Et gammelt glansnummer som Arne Brimi forblir likevel et sikkert stikk . 
Kilstad og Svindland har dessuten en så tilforlatelig utstråling at ingen rynker på nesen selv når de blir nesten slemme ( fylla til Lillebjørn Nilsen ) eller tyr til regelrett lytehumor ( skjelingen til Kari Bremnes ) . 
Damene på første rad beholdt latterkrampen helt til siste slutt , for å si det sånn . 
Bunnsolid Ibsen-forestilling fra Riksteatret 
I denne forestillingen gir Riksteatret oss en ekte Ibsen-opplevelse Henrik Ibsen : 
Samfunnets støtter Riksteatret i samarbeid med Nationaltheatret Bearbeidelse og regi : 
Peter Langdal 
På scenen : 
Henrik Mestad , Anne Ryg , Ida C. Klem , Nils Goldberg Mulvik , Iren Reppen , Per Christian Ellefsen , Martin Lotherington , Julie Støp Husby , Daniel Karlsson , John S. Kristensen , Victor Berg Grimstad kulturhus , turnépremiere onsdag kveld 
De som har skapt denne forestillingen har tiltro til den opprinnelige teksten og tilskueren kan nyte Ibsens egne formuleringer og dramatiske konstruksjoner . 
Ikke minst kan man også nyte hans særegne form for humor . 
Den mer enn to timer lange forestillingen er spennende , interessant og underholdende , og de som befinner seg på turnéruten kan bare glede seg . 
Ikke minst er den tro mot Henrik Ibsens tekst og intensjoner . 
Og den er velspilt av et stjernelag skuespillere i stram , utradisjonell og samtidig svært økonomisk regi av danske Peter Langdal . 
Teksten er nennsomt bearbeidet og lett forkortet av regissøren . 
Han har beholdt Ibsens morsomme måte å karakterisere personer på , for eksempel ved onkel Hilmars vedvarende huff-ing , særdeles vel ivaretatt av Per Christian Ellefsen som er i nærheten av forestillingens største attraksjon . 
« Samfunnets støtter » fra 1877 betegner en overgang i Ibsens produksjon . 
Han forlater de historiske dramaene og idé-dramaene , beveger seg mot samtiden og realismen , men slipper ikke helt taket i lystspillet , noe Langdal understreker i regien . 
Det hender vel under veis i denne forestillingen at jeg synes det blir noe anmassende , at det smelles i overkant i dører , og flyttes en smule unødig på stoler og gardintrapper , men ok , det er tempo og action over en lav sko . 
Et fabelaktig grep er gjort i forhold til den forsmådde frøken Marta Bernick , og Ida Klem gjennomfører rollen så til de grader overbevisende at hun oppnår kraftig applaus for en bitteliten , men saftig gjennomført replikk . 
Her er ellers mengder av godt spill , og et vell av morsomme løsninger på intrikate problemer . 
Og altså et stjernelag av skuespillere , med en overbevisende Mestad i spissen . 
I korthet dreier stykket seg om å misbruke makt og å lyve kløktig for egen økonomisk gevinst , om å ofre kjærlighet og familielykke for suksess og fremgang , i siste instans om å forråde seg selv for å vinne . 
Og så ender det lykkelig , noe som har vært problematisert av mang en Ibsen-kritiker . 
Ibsen ut med badevannet Henrik Ibsen : 
En folkefiende Regi og bearbeidelse : 
Audny Chris Holsen 
På scenen : 
Linn Løvvik , Harald Ottesen Nødtvedt , Kjærsti Odden Skjeldal , Randolf Walderhaug og Jørn-Bjørn Fuller-Gee . 
Agder Teater i Kilden , Teater— og Opera-salen . 
« En folkefiende » er redusert til en slags musikal-hybrid anno 2015 som mangler Ibsens spenstige språk . 
I « En folkefiende » oppdager doktoren at byens kildevann som både drikkes og bades i , er forurenset . 
Doktorens bror er « byfoged og politimester , formann i badebestyrelsen osv . 
» og de to søsknene blir bitre fiender . 
Den ene forfekter den vitenskapelige sannhet som handler om bakterier og « infusjonsdyr » , den andre representerer Makten . 
Det er ikke vanskelig å aktualisere Ibsens skuespill fra 1882 . 
Kristiansand kunne hatt behov for en Stockmann i saken om parkeringshuset under Torvet og saksbehandlingen der . 
WikiLeaks er kanskje det aller beste eksemplet . 
Aktualisering i Norge er gjort i filmen 
En folkefiende fra 2005 i regi av Erik Skjoldbjærg . 
Agder Teater har lagt handlingen til 2015 og det hele foregår i et spa-anlegg som utgjør et stilig scenebilde . 
Søskenparet , doktor og ordfører , er nå ikke brødre , men søstre . 
Fem akter er redusert til en . 
Mengder tekst er skåret bort , dermed er også Ibsens finurlige humor blitt borte . 
Så har man bøtet på det med å legge inn musikalske innslag , av varierende meningsfullhet og kvalitet . 
Mye er lagt til som Ibsen aldri ville ha skrevet . 
( Klapp igjen ) . 
Ved å gjøre doktoren og ordføreren til kvinner , mister man alt Ibsen har lagt inn av ironi over kjønnsrollemønster : 
« Her i byen er alle mann kjerringer - liksom du ; alle tenker de bare på familien , ikke på samfunnet » . 
11 personer er redusert til sju , og fremstilles av fem skuespillere , noe som vil skape forvirring for den som ikke kjenner stykket . 
Fem akter med henimot tre timers spilletid er redusert til drøyt 80 minutter , dertil tar dans og sang minst ett kvarter av forestillingen , altså enda mindre Ibsen igjen . 
Pernille Stockmann og Aslaksen går stadig rundt med grå sjaketter , slett ikke tidsriktig i dag . 
Men kanskje et symbol på makt ? 
Det trippes og smådanses masse , hele tiden barføtt , og det snakkes nesten mer ut til salen enn til hverandre . 
Det ropes og skrikes , og folkemøtet ender i noe som likner på et Stockmannsk sammenbrudd . 
Jeg forventet et stykke av Ibsen , men fikk noe som vel mer må kalles « fritt etter » . 
Så kan det tilføyes at her jobbes mye og godt av skuespillerne . 
Men jeg stiller meg spørrende til mange valg i tekstbearbeidelse , modernisering , kostymering , koreografi og dramaturgi . 
Det er ganske flinkt teater . 
Men det angår meg bare sånn passe . 
Og så savner jeg en problematisering av at « den sterkeste mann i verden , er den som står mest alene » . 
Fantasi + Energi = Gøy Scenografi og kostymedesign : 
Camilla Lilleengen og Frode Holgersen . 
På scenen : 
Steffen Mulder , Lars Emil Nielsen og Ann Ingrid Fuglestveit-Mortensen . 
KILDEN , PRØVESALEN : 
Ellevill er et ord som godt kan brukes for å gi en kjapp karakteristikk av den barneforestillingen som lørdag hadde premiere i Kilden . 
De tre på scenen har åpenbart ligget i hardtrening og mestrer godt et vanvittig høyt tempo enten de er på trampoline eller hoppeball , eller er vektløse i verdensrommet . 
Suksessbøkene til Andy Griffiths og Terry Denton fra Australia har solgt 60.000 i Norge til nå , og er åpenbart noe nytt og populært i internasjonal barnelitteratur . 
Andy ( Lars Emil Nielsen ) og Terry ( Steffen Mulder ) er hovedpersonene i bøkene , og på scenen . 
De lager hytte i et tre . 
Først begynte de med 13 etasjer . 
Siden er det blitt nye 13 for hver bok , og på scenen er de kommet til 52 etasjer . 
Hver etasje inneholder spennende innretninger , som bad for haier , et annet bad for Terry og Andy , treningsrom for Ninja-snegler , marshmallow-maskin og brusfontene , teater og bibliotek , putekrigrom – og ikke minst et hemmelig laboratorium i undergrunnen . 
Og siden de to elsker å slappe av , finner de like godt opp en maskin som skriver bøker av seg selv . 
Slik tenker de at forleggeren skal bli fornøyd , og at de selv kan nyte livet sammen med venninnen Pia ( Ann Ingrid Fuglestveit-Mortensen ) som elsker dyr . 
Men ikke alt blir slik de hadde tenkt . 
Og for å redde situasjonen må de altså dra en tur til månens bakside og konsultere en derværende professor . 
Hvordan det hele ender , skal være usagt her . 
Men begivenhetene ledsages av dertil passende musikk av varierende volum , og ikke minst av litt pang og ild og lys og den slags . 
Figurteater spiller også en vesentlig rolle i fortellingen . 
Uten moral ? 
Vel , den er i alle fall nokså enkel . 
Vrøvlete og tøylesløs ? 
Langt på vei . 
Moro for barn og voksne , ikke til å gapskratte av , men til å følge intenst med i og for de yngre antakelig også til å nære og nøre fantasien . 
For en nasjon som er oppfostret på Egner , Vestly og Lindgren , kan det ligge nye impulser å møte et barnebokunivers fra andre siden av kloden . 
Gammeldags « Fellesbasar » for fulle hus « Fellesbasaren » bør etterfølges av ramsalt religionskritikk på regionens hovedscene for musikk og teater . 
_ MUSIKKTEATER 
Hvor : 
Kilden Av Asbjørn Arntsen , Petter Hangeland og Pål Repstad Produksjon : 
Det dramatiske selskab med venner _ 
« Den store fellesbasaren » hadde premiere i 1999 og er en godmodig parodi på gammeldags bedehusmiljø . 
Jeg tror bedehus-Norge har forandret seg radikalt siden 1999 . 
Visjon Norge og andre som opererer i dette « markedet » er profesjonaliserte mediebrukere som ikke er like lette å parodiere , men som trenger kritikken mer . 
Basarene er avløst av sleske innsamlingsmetoder ; jo mer du gir , jo mer velsignelse får du . 
Nå bør vi få noe ramsalt religionskritikk i Kilden . 
20.000 mennesker har sett forestillingen siden 1999 og de fleste har frydet seg over den karikaturen av gammeldags basar og salvelsesfulle predikanter . 
Mange har vært glade for den kirkekritikken som forestillingen også bærer frem , og noen har ergret seg og ment at parodiene både på barnekor ( Smørblomsten ) , mannskor ( Øya ) og ikke minst predikantene , har vært usømmelige . 
I Kilden spilles den tre ganger , og alt er utsolgt . 
Jeg vil tro at mange av dem som ser den har opplevd den før . 
Denne gangen opplevde jeg forestillingen som mer ujevn og mindre relevant enn tidligere . 
Første avdeling var skjemmet av dårlig lyd . 
Orkesteret dominerte og tekster forsvant . 
Når da en del av de musikalske arrangementer er overlesset med for mange instrumenter , så gjør det ikke situasjonen bedre . 
Den fantastiske « Å du skinnende herlige tral » — en parodi på Flekkerøyguttene - er like god som før , men teksten kom ikke til sin rett . 
Selv et så utsøkt nummer som « I kveld vil jeg komme » mistet noe av effekten , på tross av nydelig sang fra Rita De Frene . 
Unge Maarten Abildsnes Kile gjør en helt fantastisk « Harri Li fra Solskinnsøya » . 
Etter pause er Ole Geir Feste sterk i « Grå salme » og likeså Mathias Tvedten i « Skitne , syndige meg » . 
Et av forestillingens aller beste nummer er Eva Tønnessen og Brit Skajaa i « Vi som bare er med » . 
Det er kvinner som ikke lenger tier i forsamlingen . 
Men kaka tar Jens Olai Justvik som predikant . 
Hans karisma i denne forvrøvlete rollen er nesten skremmende . 
Tanken på hva han kunne lokke med seg dersom han virkelig fremmet et budskap , streifer meg . 
Men han blir litt for lang . 
Barnekorsangen « Ei mening med alt » har beklageligvis fått ny aktualitet i de siste dager , etter partiet De kristnes ufattelige utspill om Utøya-katastrofen . 
Den nye møtelederen Toby Tørressen gjør forresten en fremragende jobb med upåklagelige tåspiss-øvelser . 
Asbjørn Arntsens musikk er stadig fengende , men påfallende gammeldags . 
Forestillingen bør parkeres nå . 
På Kildens store konsertscene passer den like godt som Lindesnes Trekkspillklubb — uten sammenligning for øvrig . 
Shakespeare radbrukket og endevendt – blott til lyst 
For andre gang i sommer varter Apotekergaarden i Grimstad opp med teaterunderholdning av høy klasse . 
De har rett de som påstår at denne forestillingen kan nytes så vel av Shakespeare-kjennere som av de for hvem dikteren er ukjent land . 
Dette er først og fremst stor skuespill-kunst , ikke avhengig av Shakespeares tekster , men av tre skuespillere fra Den Nationale Scene i Bergen , som kan sitt fag og som er proppfulle av energi og entusiasme . 
Derfor holdt de publikum i Grimstad torsdag kveld i sin hule hånd , ikke helt fra starten , men la oss si et kvarter ut i forestillingen . 
Det begynte nemlig med dette nå så utrolig forslitte spørsmålet til publikum : 
Har dere det bra ? 
Og så skal vi rope ja . 
Sløyf det , kjære skuespillere . 
Det er bare så utrolig klisjé . 
Åpningen fortsatte litt sånn treigt , helt til ensemblets aller sprelskeste mann , Eirik Del Barco Soleglad , framførte en kortfattet og ikke helt fattet biografi over Shakespeare . 
Med denne fanget han oss , og siden var vi villige som smør . 
For ti år siden bød sommerrevyen i Grimstad på Ibsens samlede verker . 
Skuespillertrioen som nå gjester byen , erkjenner i åpningen av denne forestillingen at Ibsen – han kan de i Grimstad . 
Derfor kommer de nå , etter « mange og intense forespørsler » , med Shakespeare . 
I løpet av halvannen time serverer de en lett forvridd essens av hans samlede verker . 
Romeo og Julie får bred plass . 
Det samme gjør Hamlet , som kommer i hele tre versjoner , først en veldig forkortet , så en forkortelse av forkortelsen , dernest baklengsversjonen av sistnevnte . 
Shakespeares 16 komedier , som i følge ensemblet alle har lik handling , gjøres unna i en musikalversjon med kjente og kjære musikaltoner lånt inn for anledningen . 
Othello kommer i en versjon inspirert av hip-hop-bandet Tungtvann . 
Vi er sterkt innom Macbeth og Julius Caesar , for ikke å snakke om Antonius og Cleopatra . 
Og de historiske skuespillene får vi som fotballkamp med ditto kommentar . 
Høres dette komplisert ut ? 
Det er ikke det . 
Det er bare moro . 
Musikalen er sånn helt ok . 
Romeo og Julie er helt ellevill . 
Og så bruker de publikum ganske skamløst . 
Og det er noe av det morsomste . 
Kanskje jeg bør si det slik : 
Er du veeeeldig sjenert skal du ikke sitte på de første benkene i Apotekergaardens « teatersal » . 
Sterke glimt av himmel tross yr og regn 
Om noen nå skulle komme til å beskylde Agder Teater for å drive med kristen forkynnelse i Fjæreheia , så har de rett . 
* * Av Bjørn Eidsvåg og Olaug Nilssen Regi : 
Harry Guttormsen Scenografi : 
Bård Lie Thorbjørnsen Musikalsk ledelse : 
Per Elias Drabløs 
I rollene : 
Raylee , Even Rasmussen , Agnes Kittelsen , Jørn-Bjørn Fuller-Gee , Ann Ingrid Fuglestveit-Mortensen , Silje Rom Hafnor , Anne Ma Usterud , Ole Geir Feste , Bjøro Hildebrandt , William Otto Iversen og flere . 
Kilden / Agder Teater i Fjæreheia 
* * Musikalen « Skyfri himmel » kan nesten ikke sees på noen annen måte enn som et sterkt vitnesbyrd om det sentrale kristne begrepet « nåde » . 
Slik må det bli når utgangspunktet er Bjørn Eidsvågs sanger . 
Med glimt i øyet synges det Kyrre Eliasson i « Bakerste benk » , men likevel lyder bønneropet sterkt : 
Kyrie Eleison — Herre forbarme deg , gjennom hele musikalen . 
Forkynnere av Bjørn Eidsvågs støpning har bidratt sterkt til at den strenge og fordømmende pietismen er kommet på vikende front også her på Sørlandet , bortsett fra i leserbrev i Fædrelandsvennen . 
« Gud er blitt snillere » har en forskergruppe på UiA konkludert med . 
Olaug Nilssen har , rundt Eidsvågs sanger , vevd en historie om ei ung jente , Anna , som går til grunne tidlig i livet etter en oppvekst med livsfornektelse , religiøst motivert avstraffelse , trangsyn og vrangsyn , og ikke minst grusomme svik av både foreldre , venner og kjærester . 
Handlingen ligger tett opp til den i Reidun Nortvedts roman « Søndag » fra 1992 og filmen « Søndagsengler » fra 1996 . 
Even Rasmussen er både forførerisk og demonisk som bedehuspredikant . 
Agnes Kittelsen er utsøkt underkuet som hans stort sett fortvilede hustru , og Charlotte « Raylee » Kristiansen gjør den ulykkelige datter med overbevisende kraft . 
Resten av ensemblet står i stil og , uten forkleinelse for andre , må nevnes William Otto Iversen og Bjøro Hildebrandt for flotte sangprestasjoner . 
En « vennegjeng » og ikke minst Trial-klubbens medvirkning skaper miljøet i den ellers så trange bygda som skildres under den knugende granittveggen . 
Et solid band befinner seg diskret bak korset , nydelig til stede slik det skal være på bedehuset . 
Lys og lyd er topp , scenebildet vakkert og sterkt , en rekke detaljer i regien understreker lenge det humoristiske , karikaturen av det pietistiske , men så får alvoret overtak og det blir dramatisk og tragisk . 
De siste 20 minuttene er litt for lange . 
Her tilsløres budskapet , men kan hende er det tilsiktet for ikke å ende med en A4-løsning på livets og troens vanskelige mysterium . 
Bjørn Eidsvåg vil trolig med tiden bli anerkjent som en av de fremste bærere av det kristne evangelium i Norge de siste 40 år . 
At Kilden og Agder Teater lar dette slippe til vil være stort for mange , vanskelig for noen , og et tankekors for andre . 
Som forestilling i Fjæreheia har dette appell , mest for dem som kjenner til hva et bedehus er , og ikke minst for de tusener som fascineres av Eidsvågs sanger og tekster . 
Tross en regnfull dag og en trøstesløs værmelding var det opphold den første timen av premieren . 
De gamle på bedehuset ville sagt deg slik : 
Det var en styrelse ! 
Smekkfullt av gode poenger 
Nok en gang varter Grimstad opp med et førsteklasses sommershow med noen av Norges fremste komikere på scenen . 
Av og med Cecilie Steinmann Neess , Jon Niklas Rønning og Ole Morten Aagenæs Tekstbidrag : Vemund Vik og Trond Hanssen Regi : 
Vemund Vik Musikere : 
Isa Caroline Holmesland , Helena Maria Falk Botolfsen , Andreas Rødland Haga_ 
* * Energibunten Cecilie Steinmann Neess , eller « Cess » blant venner , har sjenerøst fått lov til å dominere Apotekergårdens « Drømmeshow » som hadde premiere torsdag kveld i Grimstad . 
Hun har fått lov både av regissør og av sine medspillere . 
Så ikke at hun « stjeler » showet altså . 
Ikke bare dominerer hun , men hun briljerer og eksellerer i alt det beste en komiker kan by på . 
« Jeg er mye menneske på litt liten plass » sier hun , og er altså showets desidert minste person , likevel tør jeg si : 
Den største . 
« En liten pike – i lave sko » sang Nora Brockstedt i min barndom . 
Så får jeg høre visen igjen , som nummer tre av 15 nummer i denne forestillingen . 
Nå heter den « En liten jøde i lave sko » . 
Med glimt i øyet refser Cess den norske hverdagsrasismen . 
Vi ler og hikster , og erkjenner . 
Senere , i « Drømmemann » , tar hun fatt i sin egen identitet og bretter ut sin søken etter drømmemannen – men , er han jøde ? 
Hennes « Drømmesommer » foregår på Gran Canaria hvor det er lov å være harry , og her er utgangspunktet ikke henne selv , men akkurat hva Kari Nordkvinne tillater seg på bortebane . 
Men også her kommer Cess egen etniske identitet til uttrykk . 
Strålende , virkelig morsomt , og veldig tankevekkende . 
Denne revyen , eller showet , har absolutt en tråd , og den heter Drømmen . 
Det begynner sjarmerende med våre drømmer i barndommen , og slutter for så vidt også der . 
Innimellom får vi glimt av så mange slags drømmer , som når Sølje Bergman får kommentert sitt vaksinefrie samfunn , eller når Ole Morten Aagenæs får oppfylt sin drøm om å synge Bollywood-sanger , når Cess utfolder Folkehøyskole-drømmen . 
Og så det vidunderlige hvileskjæret når Jon Niklas Rønning erkjenner at manndommens drømmer om pils og kamerater er erstattet av et barn , en sønn , og at det kanskje var den hemmelige drømmen , og at drømmeren faktisk nå endelig er ved målet . 
Nydelig og sterkt . 
« Grimstadruss på kanten » spiller rett nok på den sedvanlige Akersgata-oppfatningen av sørlendingen , og det er jo et litt forslitt tema , syns nå jeg . 
Men her gjøres det med så mye kjærlighet at det vinner over en ihuga sørlendings motforestillinger . 
Mest moro , noe ujevnt og lite alvor 
Helt uten tråd og med størst vekt på ren underholdning , dermed litt tannløs og lite betydningsfull , blir min oppsummering av denne Tangarevyen . 
Med : Rune Andersen , Sigrid Bjørnaali , Kjell Hjelmerud og Knut Nærum Tekster : 
Knut Nærum og ensemblet Musikere : 
Vidar Bø , Rolf Kristensen , Dene O ’ Neill og Svein Schultz Regi : Ingrid Forthun og Ole-Bernt Kristoffersen KILDEN , TEATER — OG OPERASALEN : 
Dette vil jeg huske lengst fra denne forestillingen : 
Regjeringstubbiene , fire sjarmtroll av typen Teletubbies , i politisk korrekte farger tilhørende de to regjerende tubbier og de to samarbeidende . 
Og så et ytterst frittalende hode som dukker opp og snakker ganske så rett ut av posen , ikke ulikt en viss Per ; politisk satire med snert og eleganse . 
« Kai blir krenket » med Rune Andersen som nyfrelst kaiianer er også en fulltreffer som , med humor som våpen , går rett inn i debatten om forholdet mellom den krenkede og krenkeren . 
Og så syns jeg Sigrid Bjørnaali som Liv Ullmann i jobben som Starttrener er aldeles herlig . 
Som revy er forestillingen forsiktig . 
Det er mye moro , masse show , og man kan godt forberede seg på virkelig å bli underholdt . 
Det er bare å nevne Rune Andersen som den bortgjemte Tellef Bøksle , han som ble kastet i kjelleren med sin dårlige stemme så ikke han skulle ødelegge merkevaren Bøksle . 
Eller Hjelmerud med « Jon Michelets lesetips » - virkelig en frekkis . 
« Familieråd » med samme er også svært godt gjennomført , en intelligent satire over markedstenkningens overgripende kraft i vårt samfunn i dag . 
Knut Nærums « Ironisk dansing » er lett å kjenne seg igjen i når en er over middagshøyden , og « Naggegåddeledder » har jo også en slags pekefinger mot sørlendingen ; vi gjør hva som helst for å tjene penger på turister . 
Men det blir mest lett og ledig underholdning , nydelig anrettet , kjapt utført , med fabelaktig orkester og masse flotte effekter . 
Gode parodier av Bentein Baardson og ordfører Grundekjøn , glansnummer med Rune Andersen som Jan E. Staude , en omfattende Hakkebakkeskogen-parodi og en enda mer påkostet musikalparodi : 
Sangen om tungtvannet . 
Fins det virkelig ikke alvorligere saker å drive gjøn med på Sørlandet for tiden ? 
« Orangutanga » er som tittel ganske meningsløs . 
Slik blir også deler av forestillingen stående som underholdende , men ja , uten den store meningen . 
Når ungt liv møter døden Teaterstykket lykkes delvis i å si noe viktig om hva det vil si for en ungdom å få diagnosen uhelbredelig syk . 
Av Ulrikke Benestad Regi : 
Christine Helland Med : 
Steffen Mulder ( Jacob ) , Lars Emil Nielsen ( Peder , terapeuten ) , Ann-Ingrid Fuglestveit-Mortensen ( Mari ) og Anne Ma Usterud ( Anne , bestemor ) Mari og Jacob er unge og har uhelbredelig kreft . 
Jacob fikk to måneder igjen å leve . 
I stykkets nåtid har han levd et halvt år , altså er han « på overtid » . 
De to møtes på et behandlingssted i Spania , « Villa Contigo » , huset hvor noen « går med » den siste veien . 
Her er mindfulness og beslektede moderne terapiformer i bruk . 
I tillegg til de to unge møter vi terapeuten selv og Maris bestemor . 
Formen , denne i vår tid ( og med lange røtter ) så ofte brukte veksling mellom realistisk spill og stiliserte sekvenser , med særlig mye direkte tale til publikum , synes jeg er problematisk i dette stykket . 
Det oppstår noen gripende øyeblikk når samtalen mellom de agerende spisser seg til , topper seg i utbrudd , eller når en blir svar skyldig . 
Men så brytes realismen og vi får proklamasjoner av smerte eller sorg , av hva livet skulle ha blitt men ikke kan bli , og disse proklamasjonene kommer så hyppig at de blir påfallende . 
Teknikken med å la alle fire være på scenen hele tiden er også verd et spørsmål . 
Terapeuten er forsynt med kamera som brukes gjennom store deler av stykket til å projisere nærbilder av ansikt på et slør på bakveggen . 
Vel er det på mote for tiden , men det er ikke alltid det fungerer godt . 
Det fungerte svært bra i « Natten er dagens mor » nylig , her blir det bare mas . 
Stykket holder frem mange problemstillinger uten å bore dypt i dem . 
Angsten blir en påstand . 
Den religiøse problematikken blir fint behandlet , men ikke dypt . 
Fysisk smerte , kroppens forfall , sinnets opprør , pårørendes forventninger og den sykes selvbilde , alt er man innom , men mest som pirk i en teatralsk overflate . 
Og så virker det som om dramatiker og regissør har hatt behov for å latterliggjøre visse terapiformer , uten at jeg vet om det er tilsiktet . 
Musikken , signert URO , faller godt inn i atmosfæren av terapeutisk landskap . 
Skuespillerne jobber godt , men får i liten grad gestalte personer , mer er de typer . 
Likevel klarer de å røre meg som tilskuer . 
Rått , brutalt og sviende 
Så fjernt fra « en hyggelig aften i teatret » — og så meningsfylt og viktig – takk og pris for dette gjestespillet . 
Dypt rystende er « Natten er dagens mor » , Lars Norénsgjennombrudsverk fra 1982 , med handling lagt til 1956 . 
Og forferdelig rystendeer Riksteatrets og regissør Kjersti Horns versjon av stykket , allerede heftigbejublet , og endelig vist i Kristiansand , i en fullsatt Teater— og Operasalonsdag kveld . 
Enkelt sagt handler det om en alkoholikers langsomt virkendemen ytterst brutale ødeleggelse av en familie . 
Far ( Terje Strømdahl ) og mor ( Ellen Horn ) har to sønner , Georg ( Glenn André Kaada ) og David ( Emil Johnsen ) som akkurat nå fyller 16 . 
Scenebildet fikk meg nesten til å tro at jeg hadde kommetfeil , da jeg entret salen . 
Glitter og glorete lys , rekvisitter i overflod , etkaotisk interiør som var både kjøkken og spisestue og tv-stue og kontor bak englassvegg , og der befant seg en heftig dansende ung mann , David , som førstykket begynner kler seg naken og poserer for seg selv og speilet mens hansminker seg feminint og gjemmer tissen mellom bena . 
Da-laaaa , inn kommerstorebroren og kan ikke nok få sagt hvor ekkel han syns lillebror er . 
Etterhvert mor og far inn . 
Far har vært tørrlagt en tid , og tror selv han er detfremdeles . 
Men vi ser han finner flasker overalt , forsyner seg , og Strømdahlspiller overstadig beruset så troverdig at man sitter og kjenner etter om detlukter av ham når han på et gitt tidspunkt raver oppover i trappene i salen . 
Her ser vi store skuespillerprestasjoner , i særdeleshet fraStrømdahl og unge Emil Johnsen , sistnevnte får spille ut den skadeskuttetenåringens ambivalens og manglende forståelse av mekanismene i alkoholikerenskyniske spill . 
Ellen Horn og Glenn Kaada står ikke tilbake for de to nevnte , men har bare en litt mer beskjeden plass i stykket , slik Kjersti Holm har valgtå legge det frem . 
Det var vondt å være vitne til denne forestillingen . 
Samtidig måtte jeg minnes en forfatter som en gang ble konfrontert med at hunlot sine personer gjennomleve så mye helvete : 
« Virkeligheten er enda verre » , sahun . 
Huff . 
Og så har jeg ikke nevnt lyd og musikk – fantastisk bruk av dissevirkemidlene . 
En virkelig stor teateropplevelse . 
Damer uten grenser 
Jentefesten er kanskje ikke like morsom hele tiden . 
Men kjedelig blir den aldri 
Med : 
Else Kåss Furuseth , Sigrid Bonde Tusvik og Henriette Steenstrup Regi : 
Arvid Ones Teater— og operasalen i Kilden , Kristiansand 
Et sterkt puppefiksert shownummer fulgt av « mensesnakk » , « mensesang » og « mensedans » levner ingen tvil : dette er damenes aften . 
Og den vil bli både grafisk og fysisk . 
Men utover det å gjøre herrene i salen lettere forlegne , demonstrerer åpningssalven også hvor proffe Else Kåss Furuseth , Sigrid Bonde Tusvik og Henriette Steenstrup er . 
Tempoet er høyt , regien stram , all selvhøytidelighet lagt igjen på hotellrommet . 
Bonde Tusvik er trioens fremste stand up-komiker . 
Hennes lange monolog om jålete kvinner og deres like jålete menn ( « de er blitt så jålete at Petter Stordalen ikke lenger kan regnes som et unntak « ) er akkurat like poengtert som den er morsom . 
Steenstrup er mest musikalsk og best til å imitere . 
Når hun harselerer med den harry danseband- slash julekonsertdronningen « Bettan » og den selvfornøyd virtouse Ingrid Bjørnov , viser hun seg som en artist av klassisk norsk revytradisjon . 
Kåss Furuseth er den som kommer nærmest å tilføre forestillingen noe litt sårt . 
« Sigrid har ikke mammakropp , » sier hun . 
« Jeg har mammakropp . 
Og jeg har ikke en gang barn ! 
» Øyeblikket etter faller hun offer for de semi-fascistiske britiske TV-stylistene Trinny & Susannah . 
Showet er ikke uten lyter . 
Mens første halvdel har et tydelig gjennomgangstema i samtidens kvinnerolle - med alt den innebærer av tidsklemme , kroppsfokus og dårlig samvittighet - sklir sistedelen ut i renspikket tullball . 
Men selv når innslagene virker fullstendig umotiverte og poengløse - et heseblesende potpurri av svensk popmusikk , en svært vulgær « Game of Thrones » -parodi , « Ja , vi elsker » fremført av tre sett nakne rumpeballer foran Kristiansands kommunevåpen - er damenes entusiasme smittende nok til at vi ler allikevel . 
Og fra begynnelse til slutt er « Mot i brøsta » adskillig festligere enn en hvilket som helst utgave av « Torsdag kveld fra Nydalen » . 
Grenser sprenges i Kildens rampelys Kunstnerisk ansvarlig : 
Elisabeth Lindland Musikalsk ansvarlig : 
Audun Ramo Koreograf : 
Karin Moe Hennie Kilden Dialog i Teater— og Operasalen Tenk å være seks år og stå alene i rampelyset på byens største teaterscene , med 500 øyne rettet mot deg , og så blåser du bobler . 
Eller du synger . 
Eller du trår vel innøvde og likevel litt ustø dansetrinn sammen med 20 andre . 
Du viser hvem du er og hva du kan , hva du har lært og selvtilliten du har fått . 
Det er premiere . 
Det er timen for den store forløsningen . 
Forestillingen går sin gang med hundre på scenen , ut og inn , frem og tilbake , punktlig og velordnet er det alt sammen . 
Store prestasjoner går hånd i hånd med de mindre , de enklere . 
På fantasifullt vis kombineres folketoner , rim og regler , vuggeviser og danseviser fra mange land . 
Det hele går opp i en musikalsk , koreografisk og scenisk enhet og blir et stort spill , et « Fargespill » . 
Se bildeserie fra musikkteateret i vinduet over ! 
Alene i rampelyset ja . 
Men så er du likevel med i et stort fellesskap , attpåtil et fargerikt fellesskap . 
Du deler venting , prøving , læring , du blir mast på og hysjet på , du får tålmodigheten satt grundig på prøve og du setter andres tålmodighet på prøve . 
Jobbingen fremover før premieren er strevsom og kanskje lang . 
Men lønnen kommer i det bruset fra publikum når deg . 
I det siste toner klinger ut , siste dans er slutt , lyset slukkes . 
I salen står unge og gamle med gledestårer i øynene , jubler for noen de kjenner der nede på scenen , eller bare jubler i pur varme og glød . 
Jeg så « Fargespill » for andre gang fredag kveld . 
Noe var nytt i forhold til forestillingen i høst , mye hadde jeg hørt og sett før . 
Det var enda sterkere denne gangen . 
Å se stoltheten hos de mange medvirkende , se gleden skinne i øynene , se konsentrasjonen som er så utrolig sterk , smilene som kommer når alt går riktig eller når noe går litt skeis , se de medvirkende ungdommene glemme alt som heter keitethet , sjenanse , ikke-se-på-meg-mentaliteten , det er et vidunderlig syn . 
Jeg har sett mange av Kilden Dialogs forestillingen etter hvert . 
Og jeg spør meg selv om ikke det er noe av det aller viktigste som foregår i Kilden . 
Her bygges relasjoner . 
Her læres samvær og samarbeid . 
Her bygges grenser ned . 
Her avvikles fordommer . 
Her skapes kunst . 
Tabloidjournalistikk , moral og umoral 
Når satt jeg sist i en teatersal og kjente trang til å skrike til en av skuespillerne : 
« Klapp igjen . 
Hold kjeft . 
Er det ikke nok nå ? 
La han være i fred » . 
_ Riksteatret i Kilden , Teater — og Operasalen Oversatt av Teodor Janson Regi : 
Kim Sørensen 
Med : Kåre Conradi ( Barry ) , Ulrikke Døvigen ( Liz ) og Tov Sletta ( Greg ) 
_ Slik var det i siste sekvens av « Komplottet » . 
Journalisten 
Liz oppsøker den berømte entertaineren Barry etter at han har begynt et nytt og bedre liv . 
Han levde høyt på sin popularitet , så høyt at alkoholen tok overhånd og dopen flommet , familien led og kona ble syk . 
I et brutalt journalistisk komplott blir hans umoralske og destruktive liv avslørt . 
Han får livet ødelagt . 
Journalist 
Liz vil liksom be om unnskyldning . 
Men kanskje kunne Barry tenke seg å fortelle om sitt nye liv til leserne ? 
Og tenk om kona ser ham der oppe fra himmelen , tenk å kunne fortelle leserne om den angrende synder og hans oppstandelse til et nytt liv ? 
Hun ringer sjefredaktøren , gir telefonen til Barry som blir fristet med masse penger for å gi tillatelse til å trykke denne historien . 
Kan teater engasjere ? 
Det engasjerte i alle fall denne tilskueren . 
Jeg var opprørt . 
Men det ga seg i det øyeblikk Barry viste seg i stand til å selge seg selv enda en gang . 
Og da ser man straks at dette er en dypt alvorlig forestilling som handler om moral på mange plan . 
Introen tenderer til å bli kjedelig med disse liksom-bankfolkene som er så karikerte at det tyter . 
Men så kommer det ytterst overraskende omslaget , når de to viser seg å være kyniske tabloidjournalister . 
Storyen er satt i et moderne Oslo-miljø , det hele elegant regissert i et luksuriøst hotellmiljø . 
Kåre Conradi gjør Barry med bravur , enten han nå er snydens full og patetisk , høy på speed eller knekt og halvdød av anger . 
De to andre forblir nokså nær karikaturer gjennom hele stykket , men ikke mer enn at det hele blir illustrerende og langt på vei troverdig . 
Helheten burde vært strammet inn noe . 
En time og tre kvarter ble i meste laget . 
Det er som om teksten ikke bærer fullt så lenge . 
Fra pornohelvete til Drømmehagen Agder Teaters forestilling `` Plutselig pervo " '' " byr på fantastiske skuespillerprestasjoner og scenografi . 
Men manus er dessverre litt krampaktig , mener vår anmelder . 
Av Andrew Goffman Med Thomas Jørstad Pettersen Regi : 
Jostein Kirkeby-Garstad Agder Teater i Kilden , Intimsalen 
Med to forestillinger på plakaten , en for kvinner og en for menn , kunne en engstes for at Agder Teater ønsker å forkynne at menn er uhelbredelige sexdyr , mens kvinner ønsker ømhet , nærhet , varme og kjærlighet . 
Heldigvis bekrefter ikke denne forestillingen det . 
Det skyldes først og fremst skuespilleren Thomas Jørstad Pettersen . 
Hans Kilden-debut er storartet . 
Han har et ubetalelig komifjes , han har kropp og spenst som han vet å spille på , han evner kjappe overganger og uventede vendinger , og han våger et utfordrende spill . 
Fantastisk scenografi 
Scenebildet er fantastisk . 
Ungkarshybelen er herlig karikert , med studentkjøleskapet på plass , tjukkas-tv ’ en heldigvis med skjermen bort fra publikum , vhs-spiller , brukte papirlommetørklær på gulvet ( æsj ! ) , pornokassetter i stabler og en forloren syttitallstapet oppetter veggene , med plass for videoprojeksjoner i flere kanaler . 
Og lydsporet : 
Med et spenn fra skikkelige pornostønn til dagens Drømmehagen i barne-tv gir det både mening og kommentar til det som foregår på scenen , og til personen Thomas ’ utvikling fra pervo til pappa . 
Hørt før Teksten er veldig amerikansk . 
Jeg tok meg i å minnes Philip Roths roman « Portnoys besværlige liv » ( 1969 ) som av en norsk kritiker ble kalt « Portnoys besværlige underliv » — og som i følge Pax forlags sider i dag skildrer en person som på hysterisk , selvransakende og engasjerende måte serverer en utfordrende , ærlig og herlig lattervekkende fortelling om å forsøke å frigjøre seg fra sin barndom og bakgrunn . 
Det er som en beskrivelse av denne forestillingen . 
Med andre ord : 
Vi har hørt og sett det før . 
Men så er jeg jo veldig gammel også da . 
Krampaktig 
Regigrepene med to skikkelige avbrekk midt i forestillingen skjønner jeg ikke . 
Og teksten , så krampaktig forkynnende pappalykken versus pornohelvete ; det er hva jeg kaller amerikansk . 
Og så er den jo litt akterutseilt da , når porno i dag er tilgjengelig alltid og overalt , så bør vi vel forsøke å si noe nytt om hva den gjør med oss ? 
Denne anmeldelsen baserer seg på generalprøven onsdag kveld . 
Likestillingskamp i flau vind 
Hvis dette er kvinnekamp eller feminisme i vår tid , da er det på høy tid å kalle på heltene . 
Syttitallsfeminister : 
Hiv dere på rullatoren , kom ut og vis de unge hva kvinnekamp er . 
Av : Amity Dry og Mark Simeon Ferguson 
Med : Mia Gundersen , Elisabeth Moberg , Jannike Kruse og Caroline Glomnes Johansen Regi og norsk bearbeidelse : 
Birgit Amalie Nilssen Musikalsk ledelse : 
Per Elias Drabløs Beste scene : 
Beate ( Elisabeth Moberg ) og Janne ( Jannike Kruse ) i godnatta-scene fra hver sin side av salen . 
Beate dypt under dyna , største behov er søvn . 
Janne mer og mer avkledt , nesten som en strippescene , og etter orgasmen forlanger hun « en gang til » . 
Beste sang : 
Amme-blues med Elisabeth Moberg , de tre andre i heftig dans og koring . 
Endelig en låt med profil . 
De øvrige sangene har svak identitet . 
« Tiden går – vær glad for de rynker du får » . 
Bak dette elegante rim , ett blant svært mange veldig forutsigbare , skimtes en slags konklusjon på denne musikalske komedien . 
Noen mener i ramme alvor at vi har full likestilling i Norge . 
Jeg hører ikke til dem . 
Likevel er det vel ikke til å nekte at vi ligger ganske godt an . 
Denne musikalen er opprinnelig australsk , og det aner meg at vi står overfor en avgjørende kulturforskjell . 
I opprinnelseslandet er dette « sannheten om ekteskapet og om det å være mor » . 
I Kilden ser jeg fire sutrete rollefigurer som har urealistiske forestillinger om hva livet egentlig er . 
Emma går i sluttscenen , forlater mann og barn , for å finne seg selv , les : reise til India . 
Vel , det er nøyaktig 146 år siden Nora gjorde det samme , bortsett fra at hun ikke dro fullt så langt bort . 
I 1966 skrev Bjørg Vik sine « Nødrop fra en myk sofa » , i 1974 lanserte hun « To akter for fem kvinner » . 
Og novellene med tittelen Tema skapte stor skandale i denne byen på 1980-tallet . 
Alt det som skjer , som sies og tenkes , og enda mer synges i denne musikalen , har vært sagt før . 
Jeg opplever den som en rad klisjeer stilt opp i tablåer , nesten revyaktig . 
Og joda , det er dyktige skuespillere , fiks regi , flott scenografi , spennende bruk av den store teater— og operasalen . 
Og kan hende kjenner ikke denne anmelder dagens virkelighet på rosablogger , mammablogger , ukeblad og dameromaner . 
Trolig vil unge damer finne dette underholdende . 
Hvis unge menn finner det provoserende – ja , da har vi sannelig et problem . 
Dette er søt underholdning uten dypt alvor , godt presentert , men veldig grunt . 
Juleevangeliet på tradisjonsrikt vis I denne forestillingen opplever jeg Kilden som raus og inkluderende , som ekte tradisjons— og kulturbærer . 
Stadig leser vi skremselspropaganda om tiltakende avkristning av Norge . 
Det blir absurde påstander når en tar i betraktning NRKs storsatsing « Salmeboka minutt for minutt » . 
Og i en landsdel der det for 50 år siden var synd å gå i teater , tar vårt kulturelle flaggskip hele juleevangeliet på strak arm i en forestilling som bare er full av varme , godhet og skjønnhet , og med appell til oss om å søke det gode , om å tro på det vi ikke ser , enten det nå er Jesus eller julenissen . 
Det er nesten så Kilden går kirka i næringa , for å si det litt forretningsmessig . 
Søylen i denne forestillingen er Kristiansand Symfoniorkester , Sølvstrupene og Kristiansand Kammer- og Operakor , alle stødig og elegant ledet av Håkon D. Nystedt , alltid en glede å oppleve . 
En annen viktig søyle er de unge danserne fra Sharrons Dansestudio , 22 i tallet , nydelige i glitrende kostymer og i vel tilpasset koreografi . 
Så er Eir Inderhaug som alltid en flott solist , og ved denne anledning også mammaen til vesle Victoria ( Ada Lois Bråthen Hansen ) som skriver brev til redaktøren i Fædrelandsvennen for å finne ut om julenissen og Jesus virkelig fins . 
I denne anledning må en vel kunne si at Fædrelandsvennen får valuta for sitt sponsorat i forhold til Kilden . 
Unge Ada Hansen er også dyktig , og ikke minst modig , som tør synge helt alene på Kildens store scene . 
Og så Anne Ma Usterud da , i fullt ornat , med Lukas 2 , 1 - 20 , nydelig lest . 
Og Jørn-Bjørn Fuller Gee som redaktøren . 
En liten undring ved lyd-arrangementet : 
« s » -ene blir så rare i høyttaleren . 
Det høres ut som de begge lesper , noe de bevislig ikke gjør . 
Hvorfor er det slik ? 
Og lyset : 
Hvorfor skulle vi blendes i motlys når vi vitterlig ble invitert til å synge med fra programmet ? 
De musikalske arrangementene er strålende , og jeg må bare føye til at i rekken musikkarrangører med John Rutter , David Willcocks og Terje Kvam , klinger vår lokale John Klevelands bidrag helt på høyde . 
Pippi er i byen og hun ruler ! 
Visst har hun appell , den snart 70 år gamle damen som i 1945 ble født og gitt navnet Pippi Langstrømpe . 
Nå er hun levendegjort i Kilden , og hun evner å få barn til å gråte og voksne til å le , eller omvendt , og hun har livskraft nok til å få en hel teatersal til å koke av begeistring . 
Kristiansand Barne— og Ungdomsteater , KBUT , fyller 50 år omtrent på denne tida . 
Premieren i går viste en femtiåring i full vigør og en evig ung dame på 69 og som fremdeles går på tvers av de fleste normer som gjelder barn og barns levevilkår . 
Ikke for det , den skolen som fremstilles og som Pippi er kontrasten til , likner mer på latinskolen slik vi kjenner den fra Kiellands « Gift » enn dagens skole . 
KBUT har overlevd skilsmissen fra Agder Teater og eksisterer , om man skal dømme etter denne forestillingen , i beste velgående . 
Ingegjerd Sandnes Skjeie la gjennom sine mange år som leder et solid grunnlag som nå videreutvikles , kanskje med litt færre barn , men ganske mange ungdommer , og gledelig nok med tilnærmet like mange gutter som jenter i ensemblet . 
KBUT har vært , og er fremdeles , utrolig viktig for Kristiansand som teaterby , og ikke minst for en masse unge mennesker som gjennom 50 år har fått prøve seg på de skrå bredder . 
Ina Maria Brekke er blitt profesjonell skuespiller og gjør sin Pippi på imponerende vis , det gjelder sang , tydelig tale , suveren kroppsbeherskelse i akrobatiske øvelser , og i dans . 
Mange andre kunne nevnes , og blant dem er de to stupide politimennene Kling og Klang , her ved Ole Tobias Tveit og Martin Næss Hald . 
Når får vi se dem i et komi-show ? 
La disse representere en stab av skuespillere og dansere på henimot 30 som aller mest imponerer i de store dansescenene . 
Her har koreograf Marthe Westgaard gjort en formidabel jobb . 
Det er nesten ikke til å tro når man ser de minste sammen med de største i så presis dansing . 
Bjørn Grønnerøds scenografi fungerer særdeles effektivt og er vakker , og sammen med det digitale landskap utført av Kreative spill AS , er det sceniske mesterlig løst ut fra Jostein Kirkeby-Garstads regi . 
Apen Herr Nilsson , digital , med Jacob Key Graaruds stemme , er en fulltreffer . 
Emil Otto Syvertsen 
Storartet Sødal i problematisk Peer Gynt Tross en formidabel innsats fra Nils Harald Sødal og det øvrige ensemblet , fremstår Peer Gynt-operaen som ikke helt vellykket . 
Sødal er på scenen i to og en halv time og synger nesten hele tiden . 
Melodilinjene er langt fra selvsagte , og tekstmengden han har pugget er enorm . 
På urpremieren lørdag gjennomførte han med glans og fikk vel fortjent langvarige ovasjoner ved teppefall . 
Antakelig er det hans største rolle til nå , og han gjennomfører med bravur . 
Det samme må sies om resten av ensemblet , i særdeleshet Marita Sølberg som Solveig , Ingebjørg Kosmo som mor Åse og Kari Kleiven som Anitra . 
Samtlige medvirkende gjør flotte rolletolkninger ut fra de forutsetninger verket gir . 
Jüri Reinveres musikk gir dessverre ikke aktørene alt for mye å glimre med . 
Sangpartiene er resitativiske , uten klare profiler . 
Etter tre timer opera er det ikke en eneste melodilinje som har festet seg i sinnet — og det sier noe om hvor godt gjort det er å synge dette . 
Orkestersatsen dominerer , meget velspilt , men det blir nesten lammende . 
Noen få øyeblikk fremstår som helt utsøkte , Åses død og møtet mellom Peer og Solveig på slutten , det skjer der musikken nesten svinner i stillhet . 
Reinveres tonespråk er fritonalt , mange vil nok kalle det atonalt , men likevel er det på sett og vis romantisk . 
Komponisten har selv skrevet librettoen og det er som om han ikke helt stoler på tonenes formidlingskraft . 
Hvorfor må Solveig synge ” Jeg er lykkelig ” ? 
Det kan da tonene meget vel uttrykke ? 
Teksten er platt i forhold til Ibsens original , og den er overtydelig . 
Operaen er en fryd for øyet med et enormt ensemble i fantastiske kostymer og en utsøkt elegant scenografi . 
Regien fungerer bra , men første akt er svært stillestående . 
Det var tendenser til buing i salen denne premierekvelden . 
Muligens provoserer det noen at man ” tukler ” med Ibsen på denne måten . 
Men dette er Reinveres Peer Gynt . 
Og hans forsøk på å legge samtidskritikk inn i verket fungerer godt i andre akt , særlig i scenen fra Marokko . 
Den store slaktescenen i Roma med Peer som massemorder får ikke den sterke effekt den kunne ha , muligens fordi den rett og slett drukner i musikk ? 
Akkurat i år vil jeg faktisk heller anbefale Nationaltheatrets Peer Gynt . 
Kort og intenst 
Med gårsdagens premiere på « Jeg kommer tilbake i kveld » kan Gaute Heivoll føye nok en suksess til sitt forfatterskap , nå også som dramatiker . 
Regi : 
Bodil Kvamme 
Med : Anne Ma Usterud , Turid Gunnes og Henriette Marø Agder Teater har vellykket bidratt til å frembringe ny dramatikk . 
Tre skuespillere skaper en levende og intens samtale i Bodil Kvammes stramme regi . 
Etter 55 minutter er det hele over , og atmosfæren er så fortettet at man nærmest gisper etter luft . 
Helt til sist projiseres navnet Louis Hogganvik med fødsels— og dødsdato på bakveggen , og vi er tilbake i virkeligheten . 
For dette er teater med historisk bakgrunn . 
Louis Hogganvik ble arrestert av gestapo mot slutten av krigen , i januar 1941 . 
På Arkivet ble han torturert så ille at han til slutt ikke så noen annen utvei enn å ta sitt eget liv . 
For å skjule forbrytelsen fraktet gestapistene liket ut på havet og senket det . 
Om dette forteller Heivoll i romanen Himmelarkivet som kom i 2008 . 
Nå har Heivoll diktet at fru Hogganvik noen år etter krigen reiser til Tyskland for « å se Kerner dypt inn i øynene » . 
Hun treffer ham ikke hjemme . 
Hun blir invitert inn av datteren Elfi , som mistet sin far til krigen da hun var fire , og som nå som attenåring har fått hjem en far som « bare sitter og stirrer » . 
Fru Kerner deltar etter hvert svært motvillig i samtalen . 
Elfi er barnet som aner mer enn de voksne tror . 
Heivolls tekst har kvaliteter som minner om Jon Fosses skuespill . 
Formuleringer repeteres ofte tre , kanskje fire ganger , en utfordring som løses svært godt av de tre på scenen . 
Åpenbart behersker fru Hogganvik tysk , noe språkproblem antydes ikke . 
Men forskjellen i språk understrekes av Usteruds sørlandsdialekt mot de to andres østlandske normalmål . 
Det er fine karaktertegninger fra alle tre , en ekstra stjerne til Henriette Marøs lett nervøse ungjente . 
Språket virker naturlig , tross repetisjonene . 
Likevel er samtalen ikke realistisk i egentlig forstand . 
Det er vanskelig å forestille seg at ikke fru Kerner for lengst ville ha ringt politiet for å få kastet ut denne innpåslitne , ubudne gjesten fra Norge . 
Realismen er delvis også borte i regi og scenografi . 
Det er fire ulike stoler i stuen , de snakker til salen like mye som til hverandre , det er « tilfeldigvis » dekketøy til tre selv om man aldri vet når Kerner kommer hjem fra forretningsreise . 
« Hva var det du så i øynene hans den gangen dere danset » ? 
Spørsmålet stilles fru Kerner av fru Hogganvik . 
« Jeg så - jeg så fremtiden . 
Begynnelsen på livet , det store livet » , svarer fru Kerner . 
Kerner hadde knust Louis Hogganviks ene øye . 
Fru Hogganviks formål med tysklandsreisen er å « se Kerner dypt inn i øynene » . 
Hva er det som bor der inne i et menneske som kan begå slike forbrytelser . 
Og - kan en se det i øynene på folk ? 
Dette er bare noen av de mange spørsmål en forlater denne sterke forestillingen med . 
Underfundig « kust-greie » Dypest sett handler « Forestillingen » om å lete etter de beste øyeblikkene i våre liv . 
Oversatt av : 
KnutWalle og Annabelle Despard Regikonsulent : 
Ole Tellefsen Udhavn Teater i Skolestua , Ny-Hellesund , Søgne 
« Dette er ei kunst-greie , sånn meta-teater » sier skuespilleren som kaller seg « mannen » gjennom hele forestillingen helt til han røper at han heter Herman , hvilket han til slutt ikke heter likevel , men faktisk Knut . 
Ordene leveres nærmest som en advarsel til publikum , « de fremmede » , men gir samtidig « de fremmede » en åpning til å forstå at dette handler om det det handler om samtidig som det handler om noe annet og mer . 
Skuespilleren insisterer på at det han sier bare er innøvde ord , en strøm av ord , skrevet av en forfatter , men fremført av « mannen » fordi det er jobben hans . 
Det hender han går ut av rollen som skuespiller og liksom bare er mannen , og slik forvirres publikum . 
Men « alt står i manus » , påstår han . 
Likevel blir man usikker . 
Han snakker om konvensjoner . 
Om skuespillerens gester og andre teatrale virkemidler . 
Sceneteknikeren får sin rolle beskrevet . 
Ikke minst får publikum sin rolle beskrevet , og samspillet mellom skuespiller og publikum . 
Lenge tror jeg at dette handler om teater . 
Litt etter litt skjønner jeg at det handler om Livet , det med stor L. 
« Vi er alle gode skuespillere i et meget dårlig teaterstykke » . 
« Forestillingen » er utrolig innholdsrik . 
Teksten virker av og til improvisert . 
Andre ganger utspekulert . 
Hele tiden er den dyktig fremført av en dreven skuespiller . 
Selv om , eller kanskje på tross av , at han nærmest hele tiden kommenterer hva han gjør på scenen , klarer han både å forvirre og forføre oss til å tro på denne halvannentimes ordflommen fra en vakker scene . 
Underlig hvordan et gammelt landsens skolehus kan forvandles til en paviljong sånn omtrent fra antikken , vakkert innrettet med søyler og draperier . 
Og så tenker jeg at det er få skuespillere i dag som har så vidunderlig diksjon som Knut Walle . 
Han uttaler « ut-tale » med to t-er , en detalj , men en vakker detalj i en forestilling som faktisk blir ett av disse skjøre øyeblikk i livet da noen mennesker er felles om noe viktig . 
Hiv o ’ hoi for et show ! 
Det vil være en underdrivelse å si at årets Sabeltann-forestilling er full av overdrivelser . 
Den er tettpakket . 
Overlesset . 
Selv det stillferdige hvilepunktet med Pelle Pirats sarte kjærlighetsvise under et anfall av jublende forelskelse i en falsk prinsesse , blir en overdrivelse , noe så til de grader . 
Og stemmebruken til både Kaptein Sabeltann ( Kyrre Haugen Sydness ) og Maga Kahn ( Frode Winther ) og en rekke andre , er så voldsom , så halsirritert skurrende og volumsterk , at en undrer seg over om skuespillerne kan holde hele Sabeltann-sesongen igjennom . 
Terje Formoe og hans bunnsolide teatertrupp inviterer ikke til analytisk refleksjon . 
Her er det moro i alle svinger , skrekk og gru , gys og spetakkel , hopp og sprett og sprell i dans og sang . 
Det ropes og huies , det svinges med sverd og jaktes og røves og — i det hele tatt - det overdrives ettertrykkelig hele veien . 
Etter hvert , eller gjennom årene , er også bruken av ulike pyrotekniske effekter blitt mer og mer raffinert og utbredt . 
Det smeller , det glimter og lyner , det dundrer . 
Og når røyken siver utover land og hav mens « Den sorte dame » siger inn mot bryggaog lyskastere spiller i alle farger - da gyser man i fryd over scenisk vellykkethet . 
Jeg skal ikke prøve å gjengi historien . 
Den er faktisk litt komplisert i all sin enkelhet . 
Og ikke handler det om kampen mellom de onde og de gode , snarere om kampen mellom de onde og de ikke fullt så onde , les Maga Kahn og hans følge mot Kaptein Sabeltann . 
Hvem som vinner til slutt er ikke helt klart , i alle fall ikke om vi tar med at tre barn , Pinky , Sunniva og Marco , vidunderlig og nydelig spilt av henholdsvis Max August Key Graarud , Johanne Regine Svendsberget og Adam Eftevaag , representerer et menneskelig og varmt element i denne ellers så maktbryndestruttende forsamlingen av tvilsomme helter . 
Får jeg lov å si det såpass enkelt som dette : 
Det er gøy . 
Det er til tider veldig morsomt , også for de voksne . 
Og det er nok noen ganger i skumleste laget for de minste . 
Særlig mot slutten når det plutselig raser av Sabeltann-ånder eller-hva-det-er-for-noe inn over scenen , mens det smeller og lyner og , i alle fall under årets andre forestilling tirsdag kveld , bøttet ned med vann fra oven , noe som gav en ekstra dimensjon til lyssettingen . 
Og så finnes det noen dødpunkter . 
Det hender dialogen oppleves som stiv og kunstig . 
Men når sangnumrene kommer , livner det til så det holder . 
Dans og koreografi løfter forestillingen mange hakk . 
Og hva moralske spørsmål angår : 
Jeg tror ikke det er dumt at dagens unger vokser opp med « Hiv o hoi » . 
Faktisk tror jeg de vil ha et fortrinn i livet til forskjell fra oss som vokste opp med « Nei , nei gutt , dette må bli slutt » og « Vær forsiktig lille øye hva du ser » . 
Camilla Collett levendegjort for vår tid Nærmest ufattelig er det at ikke Camilla Colletts tekster tidligere er blitt dramatisert – så relevant oppleves denne forestillingen for oss i dag . 
Sannelig er det på tide at publikum i Kilden får oppleve teaterkunstneren Tyra Tønnessen . 
Hun vokste opp her og forlot byen da hun kom inn på teaterhøgskolen . 
En lang rekke er hennes sceniske triumfer som regissør , og nå har hun sannelig lagt enda en til sin merittliste . 
« Ekte kjærlighet » , bygd på Camilla Colletts ( 1813 - 1895 ) 
« Amtmandens døtre » er blitt et høyst engasjerende og aktuelt teaterstykke med nydelige sceniske prestasjoner av et i hovedsak svært ungt ensemble . 
Hva filmindustrien har gjort med Camilla Colletts engelske forgjenger Jane Austen , og hennes samtidige George Eliot ( Mary Ann Evans ) , er kjent for svært mange . 
Desto underligere er det at Camilla Colletts roman Amtmandens døtre ( 1854 - 55 ) har fått ligge i skyggen helt til dette 200-årsjubileet for den beundringsverdige Wergeland-damens fødsel . 
Stykket omrammes av sitater fra Camilla Colletts selvbiografiske « I de lange netter » . 
Kamilla Grønli Hartvig er vidunderlig i rollen som Camilla , som Sophie Ramms søster Louise og som Ada Rein . 
Hun er hele tiden tynget av et tidsriktig kostyme som understreker de rammer samtidens samfunn la på kvinner av embetsstanden . 
Den viltre og uregjerlige yngstedatter hos amtmandens , Sofie , spilt av Kathrine Thorborg Johansen , er til å begynne med ikledt et slags undertøy , for siden å bli skikkelig strammet inn med snøreliv og tilpasset tidens smak og regelverk . 
Hadle Lavold Reisæter er en oppriktig , ærlig og ganske moderne fyr som Georg Kold , han fyller rollen med en slags naiv tro på seg selv og lykken , noe som skal vise seg å bli skjebnesvangert . 
Jørn-Bjørn Fuller-Gee imponerer stort , ikke minst tatt i betraktning sju ferske sting i hodebunnen etter uhellet på generalprøven . 
Han tar ut galskapen og mislykketheten i sin Lorenz Brandt så til de grader at det nesten bikker over i parodien . 
Men det holder , og det gjør stykket proppfullt av humor , på tross av det dypt tragiske i helheten . 
Også Nils Johnson hopper inn og ut i flere roller , og gjør det storartet enten han nå er fru Ramm eller prost Rein , eller for den saks skyld doktor Müller . 
Og for å si det som det er : 
Det ender jo med et fornuftsekteskap og fornektelse av kjærligheten . 
Kvinnens rolle og muligheter er rikelig debattert , stor skuespillerkunst er utfoldet , hode og hjerte har fått anledning til å følge med i et spennende drama som altså en hel måned fremover vil utfolde seg på den fantastiske lille Intimscenen i Kilden . 
Herved anbefales det ! 
Fra ganske pinlig til fantastisk morsom Løgnaslagets sommerrevy er ujevn og spenner fra det fantastisk morsomme til det ganske pinlige , og faktisk har den også noen ganske likegyldige innslag . 
Jeg har skikkelig trøbbel med ett av numrene , nemlig det mye omtalte kreftnummeret . 
Dag Schreiner og Per Inge Torkelsen sender Rune Andersen ut av scenen fordi han er annerledes . 
Han har jo ikke kreft , noe de tre andre løgnasene har . 
Deretter synges duetten « Jeg har kreft » . 
En revy skal gjerne pirke borti tabuer . 
Ingen skal beskylde denne for å være tannløs i så måte . 
Og kreft-visa handler om livsglede og livsmot , og om det enkle faktum at vi alle skal dø . 
Den er frekk og freidig , og kan nok oppleves som viktig i den forstand at denne folkesykdommen kanskje ufarliggjøres ? 
Jeg vet ikke . 
Min tvil bunner i at jeg har erfaring fra feltet selv . 
Og jeg må innrømme at jeg opplevde visa som pinlig . 
Sykdommen blir ikke mindre alvorlig og farlig av at noen kan omtale den med humor . 
Forestillingens beste numre er Rune Andersen som « Kami Kaze » og Dag Schreiner som « Bøgvall Kai » . 
Rune Andersen er fremdeles helt ubetalelig der han demonstrerer « omvendt strikkhopp » . 
Maken til energisk utfoldelse skal en lete lenge etter . 
På samme vis er Dag Schreiner helt suveren i sin velkjente rolle som Bøgvall Kai , sjømannen som er gått i land for å nave . 
Rune Andersen gjør en nydelig valgkamp på fem minutter , nå som den dyktige imitatoren han er . 
Fullt så vellykket er ikke bystyremøtet om ferga til Randøya . 
Grundekjøn er antakelig ikke så lett å imitere som de andre kjendisene han tar . 
En fest er også Andersens nye Hellstrøm-program : 
Grill en kjendis . 
Torkelsens nostalgiske ferierapport fra 1950-tallet er småfornøyelig , men for lang . 
Det samme synes jeg om Andersens Ole Paus-parodi i « Hver gang vi gråter » . 
Åpningssangen er temmelig likegyldig , og første nummer med harselas over Ryanairs prispolitikk har jeg sett i andre versjoner i amatørrevy , minst like god . 
Rune Andersens svenske servitør er artig , men ikke smekkfull av poenger , og samtalen mellom Torkelsen og Schreiner om « en kristen muslim fra Limfjorden i Danmark » er mer tøvete enn morsom , synes jeg . 
Schreiners pave-parodi er kostelig men ganske irrelevant nå etter pavevalget . 
Publikum var svært begeistret på premieren onsdag kveld . 
Med : Rune Andersen , Per Inge Torkelsen og Dag Schreiner . 
Regi : 
Pål Mangor Kvammen . 
Musikere : 
Bjørn Aslaksen , Odd Erik Ognedal , Magnus Haugland , Raymond Lind . 
Musikalsk leder : 
Bjørn Aslaksen . 
Sted : 
Konsertsalen , Kilden 
Dyktige artister – svake tekster At Sommerrevyen i Mandal har holdt på i ti år er den eneste tråden i forestillingen – og det er en tynn tråd for nesten to timers underholdning . 
Sommerrevyene kommer som perler på en snor i disse dager . 
Først ut var Mandal med premiere fredag kveld på en hundre prosentlokalprodusert forestilling . 
Torsdag skjer det i Grimstad , med importertekrefter , fredag i Lillesand med en lokal produksjon . 
Når Løgnaslaget kommer til Kristiansand 24. juli , er det jo også snakk om import , selv om Rune Andersen ermed . 
Det er imponerende at revygjengen i Mandal har holdt detgående i ti år med økende oppslutning og interesse . 
Sånn sett er det forståeligat man ønsker å markere jubileet . 
I programavisen sier Lindland : 
« Vi lagerrevycabaret , så du får servert en blanding av standup , imitasjoner , musikk , show og hele pakka » . 
Denne sjangerblandingen fikk meg , som utenbys tilskuer medrevyforventninger , til å stusse . 
En revy har gjerne en retning , en samlendetanke eller i alle fall en tråd , blå eller rød eller hvilken farge som helst . 
Mandals kommunale liv er jo fullt av fenomener som ville fortjent en kommentari en sommerrevy . 
Broen – og broene , og ikke minst Rogna , ble nevnt flereganger , men ellers beveget denne forestillingen seg ikke mye i det lokale . 
Forestillingen er snill , blott til lyst – reinspikkaunderholdning uten brodd . 
Og sånn sett er det en ganske god forestilling . 
De todamene på scenen er fantastiske sangere og gir publikum i overflod i glitrendekavalkader over gamle slagere – i ditto glitrende antrekk . 
De to herrene syngerogså godt , om enn ikke like profesjonelt som damene . 
Publikum var hele tidenmer enn fornøyde . 
Humorinnslagene er lange , noen ganger for lange . 
Og de burdekanskje vært flere ? 
En konfirmant-tale gjennomføres med god energi og blirmorsom mer på grunn av skuespilleren enn av teksten . 
En vaktmann fra Superspeed– han som dirigerer bilene om bord – utvikler sin veiledning til en fabelaktigballett og har riktig nok noen spark til Mandal sånn rent generelt . 
To damer påvei til Syden og på jakt etter morgenbrød har man liksom sett før noen ganger , likevel godt gjennomført her . 
Gro Gare Hægeland som « Doris » — med erfaringerfra Pattefestivalen i Austad , forsøkt overført til USA , gjør et kostelignummer , frekt og fullt av selvironi . 
« Pøbben bayer å blås å musikk åårkesterforening » , Mandals nye musikkorps , er en god idé , men teksten er fullav gamle blødmer . 
Nummeret blir godt fordi skuespillerne er drivendegode . 
Til slutt kommer et glimt av en tenkt 50-års jubileumsforestilling , sterkt inspirert av teaterstykket « Forever young » , godt gjennomført det også . 
Men altså , i kommunen der rådmannen nå får lov til å låne hundre millioner forå betale de ansattes lønninger burde det vel være plass for flere spark i enlokal sommerrevy ? 
Storslått og helstøpt 
Et stykke Broadway eller West End kan oppleves akkurat nå i Kristiansand . 
Det heter « Evita » og holder god internasjonal standard . 
Storslåtte masseopptrinn , sanglige prestasjoner av høy kvalitet , øyeblikk av utsøkt koreografi , lekker og stemningsfull musikk , strålende kostymer og scenebilder av stor skjønnhet i magisk lyssetting avløser hverandre i denne helstøpte musikalforestillingen . 
« Evita » i Kilden er en fryd både for øre og øye . 
Men det er en annerledes og litt uventet musikalopplevelse . 
Den store sentimentaliteten er nemlig ikke der . 
Det er ikke hjertets og kjærlighetens uransakelige veier det handler om , men makt og innflytelse , politikk og intriger , vekst og fall og til slutt uavvendelig død . 
Sangen vi alle venter på kommer i begynnelsen av andre akt : 
Gråt ikke mer Argentina . 
Den er og blir musikalens høydepunkt og beste salgsargument . 
Mer enn mange andre sanger demonstrerer denne Lloyd Webber-melodien musikkens manipulerende kraft . 
Det er nemlig lett å felle en tåre til denne sangen , særlig fordi hun gjør den akkurat slik den skal gjøres , Ann Christin Elverum . 
Hun er strålende vakker som Evita Perón og hun har stemme nok til både å innsmigre seg hos menn og hos publikum og til å stråle om kapp med forestillingens mest glitrende kostyme . 
Hun er Askepott-skikkelsen i politikken , fattigjenta som femten år ung forfører en sanger og får ham til å ta henne med til hovedstaden , Buenos Aires . 
Her klatrer hun i stand og status , er man slem vil man si « ligger seg til » , blir kjæreste med oberst Juan Perón som i 1946 blir president . 
På seks år får presidentfruen nærmest helgenstatus i Argentinas befolkning , særlig blant fattige , og da hun 33 år ung dør av kreft i 1952 er hun kåret til « Åndelig leder av nasjonen Argentina » . 
Musikalen hadde premiere i London i 1978 og har siden bevist sin slitestyrke . 
Underlig nok , kan en si , for den er ikke uendelig rik musikalsk sett . 
Ut over nevnte melodi , er det ikke mye annet man går nynnende på etter opplevelsen . 
Dessuten er det faktisk ikke kjærlighetshistorien som er den viktigste her , dermed heller ikke paret Evita og Juan Perón . 
Det er paret Evita og Che , som altså ikke er et par , som står i fokus . 
Che er en tenkt utgave av Che Guevara i unge år da han var student i Buenos Aires . 
I musikalen er han forteller og kritiker , den som ser med skråblikk på Askepott-vandringen , og den som til slutt får siste ord . 
Det er ikke langt unna at Hans Marius Hoff Mittet nærmest stjeler showet noen ganger . 
Han har en påfallende scenisk autoritet som også kommer til uttrykk i måten han synger på . 
Så er altså « Evita » ikke en sentimental kjærlighetsmusikal , snarere et tidsbilde og et skuespill om det å klatre fra intet til toppen , vinne alt og tape alt , og likevel bli ikon , helgen , legende . 
Og som sådan fremstår den på Kildens store teaterscene nå . 
Den ene storslagne scenen avløser den andre , enten det nå er folkemassene som krever eller jubler , kirkelige seremonier , borgerskapets protester eller soldater som marsjerer . 
Det er lite i veien med eksersisen hos de uniformerte i denne forestillingen . 
Regissør og koreograf Lisa Kent har , med en stor og solid stab av skuespillere , dansere , sanger og øvrige medarbeidere , skapt en musikalforestilling som holder internasjonal standard . 
Måtte hun bare få kistebærerne , både i begynnelsen og på slutten , til å ta i litt . 
Kisten ser farlig lett ut der de fire entrer scenen . 
Så ser jeg i gårsdagens utgave av Fædrelandsvennen at noen mener Kilden burde finne på noe annet enn å spille « Evita » . 
En av kritikerne representerer til og med « Frekk forlag » . 
Det går jo an å snu på det , nemlig å si at Det norske teatret i Oslo ikke burde spille « Evita » akkurat når Kilden gjør det ? 
Ikke vet jeg hvem som bestemte seg først , men jeg husker godt at det mer enn ett år før Kilden åpnet var bestemt at i året for Stemmerettsjubileet skulle nettopp « Evita » gå over tilje i det nye huset . 
Til publikum i Kristiansand og på Agder sier jeg : 
Unn deg denne opplevelsen . 
Anmeldelsen bygger på generalprøven . 
Én krigshistorie – to små forestillinger 
Denne dobbeltforestillingen er nok et godt studentarbeid , men problematisk som teater med allmenn interesse . 
« Stålstøvlene » — inspirert av en sann historie fra Kristiansand 
Et kjærlighetsforhold mellom ei ung kristiansandsjente og en tysk soldat endte sørgelig i en bunker på Lund i 1944 . 
Hun ble funnet skutt . 
Han forsvant . 
Dette er hva studentene i tredje klasse drama på UiA har hatt som utgangspunkt . 
I programheftet spør de : 
« Hvem var hun ? 
Hvem var han ? 
Og hvor ble han av ? 
» Hvem som egentlig drepte jenta er , så vidt jeg skjønner , også fremdeles uvisst . 
De 14 studentene har operert i to lag og laget hver sin forestilling om den samme begivenheten . 
Første lag ( Ingvild K. Ellingsen , Jenny B. Øverli , Marte I. N. Trøen , Andreas Rost , Fredrik Jakobsen , Elin C. Ek Solheim og Tonhild Lia ) fokuserer på kjærlighetshistorien . 
Rollene som de to elskende er fordelt på flere . 
Det sceniske utstyr er svært enkelt – seks paller gjør nytten som både benker og vegger . 
Og som skudd til slutt . 
Romantisk musikk er gitt en bred plass i fortellingen , fremført på fiolin og trekkspill av aktørene . 
Og i løpet av 20 minutter skjønner vi godt at de to elsker hverandre , at omgivelsene reagerer , og det umulige når han blir beordret til Østfronten . 
Men kjent med de to blir vi ikke . 
Andre lag ( Erle S. Nygren , Øystein H. Flemmen , Viola Hamre , Christer W. Sundstøl , Aleksander Rossner , Kristine Amundsen og Fredrik Madsen ) « har hatt mer fokus på samfunnsproblematikken rundt historien » , hevder programmet . 
Vi befinner oss i et tilfluktsrom der meninger utveksles både om muligheten for snarlig fred og om tyskertøser og den slags . 
Vi møter representanter for samfunnsmakten i de forferdeligste uttalelser om samkvem mellom okkupanter og okkuperte . 
Og vi møter de to elskende i kryssild mellom familie og samfunn . 
Scenografien denne gang er noe mer komplisert , så komplisert at jeg tenkte det får være måte på å flytte benker og kasser etter hvert som forestillingen gikk mot slutten . 
Forestillingens tittel er « Stålstøvlene » - den unge jenta skal ha hatt slike på seg da hun ble funnet . 
Rekvisitørene har åpenbart ikke klart å oppdrive jernbeslåtte lærstøvler , så det ble Dr. Martins i stedet . 
Ikke skjønner jeg at det skulle være umulig å fremskaffe originale støvler her i byen ? 
Jeg tror det er viktig at studenter i dag arbeider med stoff som dette . 
Det handler om ikke å glemme . 
Som eksamensarbeid er dette antakelig godt . 
Som offentlig teater er det , slik jeg ser det , ikke allverdens interessant . 
Mennesker og monstre på Kilden Elisabeth Lindland er kanskje mest kjent som den syngende og sprudlende programlederen i `` Julemorgen " '' " på NRK , men i `` Valget " '' " tar hun skrittet inn i en mye mørkere verden . 
Tid : * * 9. , 13. , 15. og 16. februar 
Sted : 
Kilden , Multisalen Manus : Elisabeth Lindland i samarbeid med Kristian Landmark Regi : 
Kristian Landmark i samarbeid med Elisabeth Lindland Komponist : 
Marius Christiansen Produsenter : 
Den kulturelle skolesekken i Kristiansand kommune og Kilden— Agder Teater Sammen med regissør og medmanusforfatter , Kristian Landmark ( `` Steinen fra stjernene " '' " og `` Metoden " '' " ) , utforsker hun temaet ondskap . 
Anmeldelsen er basert på fredagens generalprøve . 
Stykket starter med Marius Christiansans nydelige toner , som straks setter stemningen for det som skal komme . 
Tre mennesker møtes til jubileumsfest , 25 år etter de ble blodsøsken på barneskolen . 
Kari ( Elisabeth Lindland ) og Frank ( Dag Hagen ) ble sammen etter videregående , og er nå gift med to barn . 
Kathrine ( Diana Spehar Borøy ) har de nesten ikke sett på 20 år . 
Stemningen er tydelig anstrengt og nervøs , og de rømmer oppi sjampanjeglassene for å slippe å se på hverandre . 
Men så braker det løs , og grums fra fortiden tvinger seg til overflaten . 
Stykket utforsker ondskap i alle former . 
Fra den enkle hvite hverdagsløgnen , via mobbing , vold og hele veien til det punktet hvor man faktisk er i stand til å ta livet av et annet menneske . 
Hva gjør mennesker i stand til å gjøre de mest grufulle ting mot hverandre ? 
Er ondskap en del av menneskets natur ? 
Kunne vi alle ? 
Kunne jeg ? 
Menneske og monster i en og samme kropp . 
Manuset er godt skrevet , og skuespillerne formidler budskapet på en god måte . 
Stykket er lærerikt , og får deg til å tenke . 
Fint , fælt og følsomt . 
Verdt å se . 
Rocka Rev og Klatremus på hjul 
I omkring 60 år har Thorbjørn Egners teaterstykker hatt et solid grep på stadig nye generasjoner av unge teatergjengere , så også i Kilden lørdag kveld . 
Fortellingen om Dyrene i Hakkebakkeskogen er , i likhet med stykkene om Karius og Baktus og Folk og røvere i Kardemomme by , blitt folkeeie gjennom flere generasjoner . 
De er blitt en del av den norske felles arven , hverken mer eller mindre . 
Det skal derfor godt gjøres å skape nye oppsetninger av dette stoffet som avviker særlig fra « originalen » , ikke minst fordi både Thorbjørn Egner og hans etterkommere verner strengt om opphavsmannens idealer og ideer . 
Riksteatret i Samarbeid med Agder Teater har gjort noen forsiktige , men ganske i øyenfallende , og enda mer iørefallende , forandringer . 
Musikken , skapt av Egner og Christian Hartmann i fellesskap , er nyarrangert og orkestrert for symfoniorkester av Trond Lindheim , spilt inn av Kristiansand Symfoniorkester under ledelse av Rolf Gupta . 
Dette er et løft . 
Klangbildet er stort og flott , og arrangementene er fulle av frydefulle små hint til musikk en vanligvis ikke forbinder med Hakkebakkeskogen , kanskje mest til glede for den oppmerksomme forelder med musikkinteresse . 
Sangene er gjennomgående lagt i et lavere toneleie enn vi er vant til , ofte i et toneleie som passer småbarn dårlig , og dette blir en utfordring når det inviteres til allsang , synes jeg , og undres hvorfor man har valgt dette . 
Klatremus entrer scenen på sparkesykkel . 
Espen Bråten Kristoffersen gjør en livlig og morsom figur i denne rollen , og han står godt til Ole Martin Aune Nilsen som Mikkel Rev . 
Det er vel disse to rollene som er mest takknemlige i den forstand at de innbyr til å spille ut , kanskje til og med overspille – noe de to gjør til jublende barnefryd i publikumsrekkene . 
Andre « brudd » med tradisjonen er en museballett med dukker , og ikke minst Karius og Baktus lille gjesteopptreden for å annonsere pausen . 
Ellers er tablåene ofte slik vi har sett dem før , mot en scenografisk bakgrunn vi derimot ikke har sett . 
Men den fungerer fint med sin utstrakte utnyttelse av mulighetene i bevegelig lys . 
Masker og kostymer er holdt i god Egner-tradisjon , noe som øker gjenkjennelsen for alle som opplever dette . 
Det hele er snilt , vennlig , optimistisk , humanistisk og lett tilgjengelig både for barn og voksne . 
Som voksen synes jeg nok det kunne bli stillestående mot slutten av første akt , men det tok seg veldig godt opp i andre akt . 
De ni skuespillerne / dukkespillerne gjør en flott innsats , men det hadde ikke vært meg i mot om de hadde blitt utfordret til å sprelle litt mer i den retning Mikkel Rev og Klatremus gjør det . 
Ungene rundt meg hadde det veldig moro , og de nølte ikke med å svare når de fikk spørsmål fra scenen , eller ble bedt om å rope på noen . 
Med dette som hovedarrangement på den store teaterscenen , tror jeg Kilden kan gå en god sesongavslutning i møte . 
Slår an hos publikum 
Fire menn i litt flere roller gjennomgår forhistorien til Slaget ved Stamford Brigde på en måte som åpenbart har underholdningsverdi . 
KRISTIANSAND : 
Susjettet er « et av de verste slagene i norsk historie der 5000 nordmenn mistet livet i forsøket på å erobre England » – for å sitere omtalen på Kildens hjemmeside . 
Videre heter det at stykket er « en drøy time fylt med drama , action , historie , humor , krim og kjærlighet . 
Stats Teatret lar vikingene møte nåtiden med et smell ! » . Publikum advares også om at « det vil bli brukt et meget eksplisitt språk samt menn som kysser . 
Det vil også bli stekt vafler hvilket kan medføre stekeos » . 
Dermed er tonen slått an . 
Og sånn sett visste man jo litt om hva man gikk til . 
Det ble en time med voldsom aktivitet på scenen , humring i salen , noen latterutbrudd , og til slutt stående applaus . 
De fire skuespillerne gjør en kjempeinnsats på scenen , ikke minst fysisk . 
Regien bruker sterke virkemidler , kontraster mellom øredøvende larm og musikk , og perioder av talende taushet . 
Det utfoldes en symbolsk råskap i form av slåsskamper med håndklær , både hvite og røde for sikkerhets skyld . 
Det hujes og ropes , både på Gud og på øl , og det etes vafler så det tyter . 
Figurene er i hovedsak Harald Hardråde , hans sønn Olav Kyrre som elsker vafler og tror på Kvitekrist , en skald , Tjodolv som skriver « romanen » om dette slaget og har visse androgyne tendenser , men altså ikke når igjennom hos forleggeren sin . 
Og så den landsforviste engelske jarlen Toste . 
Kan man stole på ham eller ? 
Det sier vel seg selv at anakronismer kanskje er det viktigste virkemidler i stykket . 
De fire er kledt i hvit skjorte , slips og dress . 
Et strippenummer frisker opp mot slutten . 
Litt klining mellom menn er ok når de spiller damer . 
Men ellers synes jeg det ble mye mas og lite ull og ikke så veldig mye å le av . 
En gang i blant opplever en anmelder seg nokså i utakt med publikum . 
Slik hadde jeg det i går . 
Kontroversiell som alltid 
Meget gode skuespillere , intens regi og troskap mot Ibsen på tross av endringer i teksten , gjør Gjengangere i Kilden til en sterk opplevelse . 
Endelig får vi en klassiker i fullformat på den store teaterscenen i Kilden . 
Ibsens « Gjengangere » hadde premiere torsdag kveld og kommer nok til å trekke til seg et stort publikum . 
Forestillingen er absolutt verd å oppleve , på tross av at denne kritikeren har en rekke innvendinger . 
Bjarte Hjelmeland har hatt en svært heldig hånd med instruksjon og regi , og skuespillerne viser format til å fylle både Ibsens tekst og den store scenen . 
Gjennom en time og 40 minutter , uten pause , bygger handlingen seg opp mot et vanvittig klimaks som griper dypt og gir tilskueren en opplevelse av å være vitne til noe svært viktig . 
Ibsens tekst er en smule modernisert , åpenbart for å tilrettelegge for dagens unge mennesker . 
Handlingen er lagt til Norge i dag . 
Osvald er ikke kunststudent i Paris , han er rockesanger i Los Angeles . 
Snekker Engstrand skal ikke bygge « sømandshjem » , men et slags leilighetshotell for oljearbeidere . 
De trauste fedre fra borgerskapet som hos Ibsen gjør sine erotiske eskapader i det Parisiske natteliv , driver her og sjekker smågutter og –jenter på Internett . 
Fantasifull blir også begrunnelsen for ikke å forsikre den nye bygningsmassen . 
Klasseforskjellene er visket ut . 
Når Regine til slutt anklager Fru Alving for å ha oppdratt henne annerledes enn sønnen Osvald , er det ikke med Ibsens ord om at « Fruen kunne godt ha oppdratt meg som en kondisjoneret manns barn » , men følgende : 
« Du kunne godt ha oppdratt meg som din egen » . 
Gjengangere i Kilden er altså vasket , og det har sannelig gått mye med ut i badevannet , blant annet Ibsens geniale språklige karakteristikker av personene og en rekke nærmest aforismeaktige utsagn i dialogen . 
På bakgrunn av alle disse endringer blir det nesten ulogisk at ikke noe ved Osvalds sykdom og sykdomsforløp er endret . 
Men vi svelger det likevel . 
Når fru Alving til slutt står overfor det umulige valget , skal hun gi sin sønn aktiv dødshjelp , da blir stykket sterkt som alltid . 
Et vellykket regigrep med « stillbilder » mot slutten gjør dette enda mer gripende . 
Ingar Helge Gimle gjør en pastor Manders som svarer helt til den nådeløse prestekarikaturen Ibsen har skapt , en mer slu , utkrøpen hykler enn denne , skal en lete lenge etter . 
Even Rasmussens Snekker Engstrand er glitrende i sin djevelskap og evne til å manipulere andre . 
Morten Svartveits Osvald er dirrende av angst og nervøsitet , og Kjærsti Odden Skjeldals Regine strutter av overlevelsesevne midt i elendigheten . 
Anette Hoff er en staselig Fru Alving , sikker og naturlig i sine reaksjoner , og i sin utvikling frem mot det å se sannheten i hvitøyet . 
Agder Teater kan glatt føye Gjengangere til en av sine store suksesser i Kilden . 
Schizofren treenighet fra virkeligheten 
Forestillingen er saktens en rapport fra psykiatrien , like mye er den god dramatikk som både berører tilskueren og kritiserer institusjonene – samtidig som den åpner for et håp . 
Tre skuespillere er samme person . 
Personen har sykdommen schizofreni , er spaltet . 
De tre hopper kjapt ut og inn av roller som leger , sykepleiere , ergoterapeut , politi , mor , storesøster , yrkesrettleder og en rekke andre . 
Arnhild er stykkets hovedperson , den schizofrene , og henne er de noen ganger samtidig , oftest etter tur , men stadig vekslende . 
Slik blir stykket effektivt , kjapt og ganske humoristisk . 
Ingen må tro at dette er en time og et kvarter med tristesse , på tross av at det altså handler om psykiatri og tung diagnose . 
Uhelbredelig diagnose til og med . 
Virkeligheten bak teksten er i dag psykolog og forfatter . 
Arnhild Lauveng ( født 1972 ) hadde i ti år diagnosen kronisk schizofren , fra hun var 17 til hun var 27 . 
I 2003 tok hun embetseksamen i psykologi ved Universitetet i Oslo og har siden arbeidet som psykolog i offentlig sektor . 
Hun har skrevet flere bøker og fått en rekke priser for sitt arbeid og for sin åpenhet . 
Det er en fordel for tilskueren å ha dette som bakteppe . 
Det fortelles da også i det vesle programheftet som er laget . 
Men selv uten det , er stykket like lettfattelig som det er gripende , like godt teater som det er viktig teater . 
Psykiatriens metoder er under skarp kritikk , særlig alt som har med tvang å gjøre . 
Samtidig viser stykket hva den enkelte ansatte i systemet kan bety når de møter pasienter med menneskelighet og respekt . 
Første halvdel av forestillingen opplevde jeg som ytterst kritisk og nærmest en beretning om håpløshet . 
Men i det øyeblikk sykdommen begynner å snu , og hjelpeapparatet begynner å fungere , da tennes det et håp , og det oppstår en varme som jeg opplevde som befriende . 
Vendepunktet åpner for en innlevelse i det tilsynelatende absurde sykdomsbildet , en mulighet for identifikasjon med både innlagt og ansatte , og det er jo dette som skaper godt teater . 
De tre skuespillerne gjør en formidabel innsats , meget godt instruert av Anne-Karin Hytten , og ikke minst koreografert av Nina Harte . 
Åsmund Feidjes musikk synges svært godt av de tre , og fungerer som små avbrekk , avsnitt , og understrekninger enten av galskap eller befrielse . 
Filmhistorie med mange sidesprang 
Premieren tirsdag kveld på `` Tatt av filmen " '' " var nok en suksess for de tradisjonsrike sommershow på Apotekergården i Grimstad . 
Etter en småfuktig overraskelse for noen blant publikum , er vi ved filmens begynnelse , stumfilmens tidsalder . 
Jan Martin Johnsen og Vidar Magnussen har publikum i sin hule hånd like fra første replikk , eller mangel på replikk . 
Snart trer lyden , musikken , inn og det demonstreres med all mulig tydelighet hvordan lyden forandrer filmen . 
De store filmstjernenes tid får Fred Astaire representere , i en utgave som ikke kan steppe men som får god hjelp av Nærums sprudlende fantasi . 
Sonia Henie kommer inn på rullebrett like før Disney får sitt pass påskrevet med demonstrasjon av en påstått rumpefiksering . 
Film Noir – « bena hennes var så lange at knærne hadde eget postnummer » — får sin karakteristikk , før 1950-tallets storformat med Cinemascope foldes ut over heeeele den vesle scenen . 
Vi møter Marlon Brando – « den største mumleren av dem alle » , før den norske filmhistorien i samme tid blir eksemplifisert med en vidunderlig parodi på Leif Juster . 
Selv synes jeg ikke Juster er så morsom lenger , men parodien var – etter min mening – showets desiderte høydepunkt , fenomenalt levert av Jan Martin Johnsen . 
Nok et høydepunkt kom da samme mann avleverte « Haisommer i Grimstad » , byen der skrekkfilmer ikke gjør inntrykk fordi det eneste man frykter er hva naboen vil si . 
Showets mest påkostede kostyme kom i Starwars-parodien . 
Ikke fullt så påkostet , men likevel effektfullt , var ET-kostymet , og visen om hva denne film-figuren ødela for unge Jan Martin i tenårene . 
Herlig er FAME-parodien , jentedrømmenes film-alder , og veldig fikst er møtet med Elling og norsk film på 1990-tallet . 
Jack Nicholson på audition i Norge , fantastisk gjort av Vidar Magnussen , avløses av Titanic i figurteaterversjon og som et innlegg i debatten om kollektivtransport . 
Til slutt får vi en mye omtalt versjon av Dirty Dancing – et gjennomgangstema i hele forestillingen , et skikkelig finalenummer som oppsummerer alle de utenom-film-tematikken-greiene som også finnes i denne forestillingen ; vennskap , skuespillerskap , konkurranse , kjønnsroller – alt er der , og klinger med i glitrende sceneprestasjoner av de to utvalgte . 
Elegant om mange slags kjærlighet 
Nok en gang byr Lillesand på et sommershow med utsøkt kvalitet , sterk underholdningsverdi og endatil noe for de sarteste strenger i publikums hjerter . 
Premieren var sist fredag . 
Forestillingen skal spilles en rekke ganger helt fram til 17. juli , og jeg sier det uten å nøle : 
Det er vel verdt å ta turen til Lillesand og Hotel Norge for å oppleve « På nyklipte stier — den ultimate kjærlighetshistorien » . 
Det åpner ( litt vel ) storslått med musikk fra Carmina Burana . 
Fra en røykfylt scene titter de fram , de to eminente showartistene Lars Emil Nielsen og Thomas Myhren Pettersen , med fjellstøtt akkompagnement på piano av Jo Eskild . 
Tekstene i showet er i stor grad deres egne , noen av Hilde Eskild , og noen få av numrene er enkelt nok hentet fra andre kilder . 
Ledetråden er kjærlighet . 
Det blir rørende demonstrert allerede i « Kinosang » - som så nydelig viser hva som kan skje når jenta får den tøffeste gutten med seg på film av typen kjærlighetsdrama . 
Det fortsetter i « Det første møte » - der de to har laget et vidunderlig tillegg til en Prøysen-vise med musikk av Egil Monn-Iversen , og får det til å vibrere i gjenkjennelsens strenger hos samtlige tilhørere . 
Her opplever vi Thomas Myhren Pettersen som den utsøkte sangeren og formidleren han er , og Lars Emil Nielsen som den fremragende karaktertegneren han er . 
Helt eminent , så enkelt og likevel så tydelig uttrykk for den vare , vanskelige , deilige og umulige ungdomsforelskelsen . 
Derfor ble « Den store familiefesten » en liten nedtur . 
Teksten er for lang og nummeret blir uttværet , på tross av ypperlig spill fra begge , Nielsen nå som konfirmasjonstalende familiefar , Pettersen som colasupende konfirmant . 
Sangstjernen Pettersen trår til med utrolig sjarme i « Sov godt » - vuggevise for en baby , og Nielsen eksellerer i sin velkjente rolle som « Berit fra Tuna » som underviser i nettdating . 
Meget godt skrudd sammen er « Den dramatiske historien om Lars , Lillo og Stenberg » . 
Her viser de to en fantastisk evne til å sy sammen , skape noe nytt av et allerede eksisterende materiale . 
Slik ble avslutningen før pause et høydepunkt , på samme vis som avslutningsnummeret , en konsentrert , men ytterst elegant utførelse av « Les Miserables » . 
På godmodig vis driver de også intelligent gjøn med norsk tospråklighet . 
Alt er ikke nevnt , men alt er verdt å oppleve . 
Og jo , det må sies : 
Kjærlighetssang-medleyen « Love hurts » - bedre kan det ikke gjøres . 
Herlege Annie Det tar bare to tonar . 
Pluss nokre lysbilete frå 1930-talet og ein spotlight på den syngjande Annie . 
Så kjenner ein den gode , glade varmen breia seg i kroppen . 
Og i salen . 
Kulissane er trekte heilt fram på scenekanten , eit omriss av den skitne barneheimen , kaldt lys , grått , skittent , trongt . 
Ingen vegar ut . 
Når me seinare er heime hos milliardæren Oliver Warbucks , spelt av Espen Hana , er scenerommet opent , stort , lyset er like varmt som håpet og draumane er , og bakanfor kan ein sjå himmelen , snøen og trea . 
Trua på eit betre liv Saman med effektive projiseringar av lysbilete frå 1930-talet , gir scenografien oss ramma : 
Vi skal ut av vår eiga tid , vi skal til gamle dagar , til New York , og det viktigaste i historia er ei lita jentes standhaftige tru på at det finst eit betre liv , og at ho kan koma seg over til det . 
For dei som måtte ha gløymt det — Annie trur foreldra hennar lever , ho trur ho er annleis enn dei andre jentene . 
Av omdømmemessige omsyn sender sinnsvakt rike Mr. Warbucks assistenten sin , Grace Farrell , spelt av Britt Synnøve Johansen , til barneheimen for å ta eitt av barna heim til seg i jula . 
Det blir Annie . 
Han blir glad i henne , han vil adoptera henne . 
Warbucks har ikkje hatt for vane å bli glad i folk . 
Men Annie vil ennå finna foreldra sine . 
Han hjelper henne . 
Sjølv om han veit at då kan ho bli borte for han . 
Dei er dei gode . 
På den andre sida har vi skurkane , den forsoffne barneheimsbestyrarinna Miss Hannigan , som i Elisabeth Moberg si framtoning verkeleg er så forsoffen at ikkje ein grammatikkregel i verda kan få meg til å skriva ordet utan minst tre " f'ar " til saman . 
Dessutan halvbror hennar , svindlaren Rooster , spelt av Nils Christian Fossdal , og kjærasten hans Lily , gjort gatefrekk og akkurat passe dum av Mareike Wang . 
Dei prøver å svindla seg fram som foreldra til Annie , men blir heldigvis avslørte , og alt endar godt både for Annie og Mr. Warbucks og kanskje også for Grace , ser det ut til , og for alle jentene på barneheimen . 
Og i denne oppsetninga på Sandnes Kulturhus , så går det godt på ein måte som gjer at du får klump i halsen til slutt når alle syng « I mårå » – « Tomorrow » . 
Det er slett ikkje sjølvsagt , musikalar kan bli for svulstige , for pompøse , for klisjéfylte . 
Dessutan er det alltid svære produksjonar som skal fungera i mange ledd , ungar , vaksne , song , dans , musikk , koreografi , samspel . 
Me har ikkje alltid hatt så sterke ressursar i alle ledd i regionen . 
Det har me nå Ingen svake ledd 
For det beste ved oppsetninga er at det ikkje finst svake ledd . 
Ungane er fantastiske , statistane som dansar og syng gjer tablåa levande , alle som eitt , i tillegg til at alle dei berande vaksenrollene blir solid ivaretatt med sterk musikalitet . 
Regissøren har kutta i svingane . 
Det måtte han nok , for å få dette ned til to timar , og for å få det inn på Sandnes Kulturhus . 
Det hender at vi merkar det . 
Mr. Warbucks har knapt treft Annie før me får høyra at han vil adoptera henne . 
Når denne sjefete milliardæren seinare syng om eigen tvil ved å gjera det , er det nesten så ein stussar litt - det var jo så avklart , også i Warbucks karakter , som alt i første møte tydeleg har eit bankande varmt hjarta . 
AtleHalstensen sine musikalske arrangement er eitt av elementa som bidrar til atoppsetninga er utan saumar og dødpunkt , men eg skulle gjerne sett heileorkesteret hans levande tilstades i kulturhuset si orkestergrav . 
Men det er småplukk . 
Annie er flott . 
Alle i Annie . 
Skriking , løping og dreping 
Godt teater rører oss . 
Det kan skremme oss . 
Skape ubehag og ettertanke . 
Provosere . 
Underholde . 
La oss holde på den tanken en stund . 
På 1990-tallet kom en ny generasjon britiske teaterfolk stormende inn på scenen med svære fakter og mye lyd . 
De skapte det som ble kalt `` rett-i-trynet-teater " '' " , punkernes intellektuelle barn invaderte dramatikken væpnet med retningsløst raseri . 
Tilsynelatende ikke . 
De rettet sitt sinne mot det bestående , hva det nå måtte være , men likefullt : 
Deres mål var å beskrive en annen virkelighet , se verden fra et annet ståsted , vekke opp , sjokkere i sin brutale ærlighet . 
I den bølgen var Mark Ravenhill en høvding , og selv om hans dramatikk har endret seg siden debuten `` Shopping and Fucking " '' " fra 1996 , bærer også `` Shoot " '' " denne arven i seg . 
Opprinnelig er stykket 17 enaktere skrevet for Edinburgs Fringe-festival i 2007 . 
De er løst forbundet med hverandre , noen personer går igjen , og referanser knytter dem sammen på samme måte som undertitlene skaper slektskap til verdenslitteraturen , `` Krig og fred " '' " , `` Forbrytelse og straff " '' " , `` Paradise Lost " '' " ... " '' " Oss " '' " og `` de andre " ' ' " På Rogaland Teater har Hilde Brinchmann plukket fra 12 av disse stykkene , bearbeidet dem og skapt to og en halv times voldsomt teater . 
Her er språket råere enn i teaterforestillinger flest , ikke bare for bannskapen spyttes over scenegolvet , like mye fordi volumknappen nesten hele tiden står på fullt . 
Men la oss forsøke å gi et bilde av forestillingen , la oss begynne med begynnelsen . 
Mens publikum fyller salen , går skuespillerne rolig rundt på scenen . 
De snakker litt sammen , de går forbi hverandre , smiler høflig til oss , sitter rolig og venter . 
Så eksploderer det : 
Skuespillerne springer i panikk , skrikene fyller rommet , og situasjonen presenteres : 
Fienden er midt blant oss , selvmordsbomberen er her , frykten er etablert og temaet definert . 
Fra nå og ut skal alt handle om `` oss " '' " og `` de andre " '' " , om `` de gode " '' " og `` de onde " '' " , om `` frihet og demokrati " '' " på ene siden , `` diktatur og tyranni " '' " på den andre . 
Tvangsdemokratiet 
Deretter får vi 12 tablåer om frykt og hat , om krig og om flukten inn i sine egne bagateller . 
Etter at bomberen har forlatt oss , møter vi en mor som stenger seg inne i ukebladenes enkle svar . 
Hun leter etter sine tidligere liv , hun lager sin sunne smoothie hver morgen , hun hevder at magetrøbbelet skyldes koffein-intoleranse og har derfor sluttet å drikke kaffe — livet er perfekt helt til neste magekrampe tar henne . 
Det er som om den filosofiske vitsen hentes fram igjen : 
" ' ' " Hva synes du om verdenssituasjonen ? 
Jeg vet ikke , jeg har fått et rusk i øyet . 
" '' " Så langt , så godt . 
Men to og en halv time ? 
Der oppstår problemet . 
Det er grenser for mange ganger vi trenger ironiseringer av `` frihet og demokrati " '' " før vi har tatt poenget , og nettopp her er denne forestillingens store svakhet . 
Den er så gjentakende at vi blir trøtte , så overtydelig at vi kjeder oss ( selv om `` ikke vær kjedelig " '' " er et av Ravenhills motto ) . 
VI har skjønt dilemmaene lenge før torturistene kaster seg over den terrormistenkte kvinnen , lenge før den vestlige soldaten avhører og mishandler vitnet i et Irak eller et Afghanistan eller hvor det nå er vi forsøker å tvangseksportere vår frihet og vårt demokrati . 
Ja , egentlig er dette dilemmaet så grundig behandlet i all offentlighet etter de problematiske krigene våre at teatret ikke makter å si oss noe nytt . 
Problemstillingene virker allerede bakpå , et paradoks som ofte oppstår når kunstneriske uttrykk forsøker å være aktuelle . 
Befriende tvisyn 
Derfor kommer andre akt som en befrielse . 
Her åpnes det plutselig for tvisynet , og ironiseringen rammer også de velmenende som går i fakkeltog i protest mot vestens militære aksjoner . 
Og ikke minst : 
Her får vi en fantastisk morsom karikatur på kulturarbeidere som ( med offentlige bistandspenger , antakelig ) reiser ut og vil skape forsoning gjennom teaters helbredende og malingens lindrende kraft . 
Og innimellom får vi små øyeblikk av ømhet , i en samtale om kreften som sprer seg , i en desperat dans mellom den krigstrøtte soldaten og hans livløse offer . 
Disse små grepene er likevel ikke nok til å løfte `` Shoot " '' " til samme høyder som Brinchmann tidligere har vist oss i samme teaterhus . 
I et nokså parallelt stykke , miljødramaet `` Kosmisk frykt eller dagen da Brad Pitt fikk paranoia " '' " ( 2010 ) , klarte hun å skape et intenst ubehag midt i en forestilling som ikke ga oss et eneste svar . 
Det er selvsagt teatrets , og kunstens , privilegium å spørre uten å bli avkrevd svar . 
Men spørsmålene må røre oss , hvis det skal være godt teater . 
De må være ubehagelige , skremmende , fornyende , skape ettertanke . 
Det gjør ikke `` Shoot " '' " som derfor blir retningsløst midt i sin egen insisterende støy , fordi det ikke engang treffer oss . 
Bergens beste 
Det sitter langt inne å innrømme det , men noe godt har det faktisk kommet fra Bergen . 
Ylvis , for eksempel . 
Showet « Ylvis 4 » er strengt tatt to år gammelt . 
Det ble hyllet da de viste det i Bergen første gang i januar 2011 , og det har gått sin seiersgang rundt i landet siden . 
Nå har de somlet seg ned til Sandnes og Stavanger , og hvis du har billett kan du glede deg ein heile haug . 
All skryten de har fått er helt fortjent . 
De åpner med et musikalnummer der vi får første omgang musikalsk metahumor . 
Lag på lag med finurligheter . 
Ikke gapskrattende hylemorsomt absolutt hele tiden , men velregissert , smart , god tekst og musikalsjangeren er naglet . 
God start , inkludert den påfølgende stand-up-seansen der de to brødrene også koster scenen for snø fra musikalnummeret . 
Best på scenen Ylvis-brødrene har de siste årene vist mange sider av seg selv . 
Vi vet at de er kanongode musikkhumorister , ganske gode programledere på tv og strengt tatt brukanes til det meste . 
Men her er de tilbake i sitt opprinnelige format . 
De ble kjente gjennom sceneshow , og det er nok der de er aller best . 
De synger meget godt , de er habile skuespillere til dette bruket , de har kjemi seg imellom og med publikum og de har et variert show . 
Sang , dans , akrobatikk , trylling , prat , mulitmedia ( inkludert overhead ) og dukketeater . 
De gaper over utrolig mye , og de lander alt med glans . 
Blant mange grunnsteiner i humoren er overraskelse kanskje den viktigste . 
Ylvis-brødrene vet det , og de behersker kunsten . 
Sketsjene forløper — eller ender - slik vi gjerne vil de skal ende , nemlig i en stor overraskelse . 
Kveldens glansnummer er konfliktene i rekkene til Sølvguttene . 
Hvem synger melodistemme og hvem synger det andre . 
Godt - og overraskende - løst . 
Vi skal ikke røpe alt , men det blir svært gladvoldelig . 
Verdt inngangspengene alene , i alle fall sammen med seansen med den nervøse toastmasteren . 
Nysirkusnummeret der Bård danser i tauene har vi sett på tv , men det er et imponerende stykke arbeid , og igjen - overraskende . 
I utgangspunktet er heller ikke dette et nummer som får deg til å knekke sammen i latterkrampe , men det er finurlig , imponerende og smart laget . 
Gled deg Ylvis-brødrene har det meste . 
Gode , gjennomarbeida tekster nesten helt uten dødpunkter , de har timing , sømløse overganger , mimikk , energi og kroppskontroll . 
Mine sidemenn og sidekvinner mumlet flere ganger rogalandsklassikeren « koss komme di på det ? » . 
Det er sannelig et godt spørsmål . 
De har en vanvittig teft for hva som er morsomt , hva som er nytt og friskt og hva de kan gjøre for å ikke havne i repetisjonsfella . 
De har etter min ringe mening ett svakt punkt i sitt fjerde show . 
Finalen er et musikaldukketeaternummer der Aune Sand er i ehh ... hoveddokka . 
Avslutningen har alle de tingene som Ylvis er så ekstremt gode på . 
Musikk , en vill idé og i det hele tatt . 
Problemet er Aune Sand . 
Dette er den eneste gangen de har noe som ligner på en parodi på en kjent person i showet . 
Det fungerer ikke helt . 
Vi skal også nevne nummeret før , der Vegard Ylvisåker solosnakker tullearabisk i flere minutter . 
Det falt litt på steingrunn i Sandnes , men undertegnede synes det var riktig morsomt . 
Ylvis spiller i Stavanger konserthus de neste dagene . 
Har du billett ? 
I så fall , gratulerer ! 
Klassisk Karius & Co Rogaland Teaters oppsetjing av « Karius og Baktus » er ikkje akkurat noko eksperiment med Thorbjørn Egners klassikar , men legg seg svært tett opp mot originalen , både i tekst og sitt enkle visuelle uttrykk . 
At dei to tanntrolla snakkar kav stavangersk , er bare ein styrke . 
Men : 
Fungerer stykket frå 1940-årapå dei det er mynta på , nemleg barn i 2012 ? 
— Det var gøy , seier Tomine og Lykkepå fire år og Frøya og Sigrid på seks år etter onsdagens premiere . 
- Kva var kjekkast ? 
— Då tannkosten kom . 
Og boret , svarer Sigrid og Frøya , mens fireåringane meiner å ha avslørt at tannkostenbare var juks , for dei såg ein mann som styrte han . 
Premieren framkalte både latter og gråt i salen . 
Ein litenpjokk på mammas fang ropte på mamma nesten kvar gong dei to på scenen opna munnen . 
— Det var så skummelt at dei minstebegynte å grina , men han var sikkert bare 2,5 år , seier dei langt størrefireåringane . 
- Ville dei minste i barnehagen synsdet var skummelt ? 
— Skummelt , svarer alle i kor . 
Alle fire kjenner til Karius og Baktus frå før . 
Sigrid harbåde boka og lydboka , Frøya har sett filmen mange gonger , i tillegg til at hohar puslespelet . 
Det har Lykke også . 
- Likna teatret på det de har settfør ? 
— Ja . 
- Var Karius og Baktus gutar eller jenter ? 
— Begge var jenter , seier Sigrid . 
— Dei var gutar , seier Frøya . 
— Jens var ei jente , for det høyrdeme då han ropte på mamma , seier Lykke og Tomine . 
- Var Karius og Baktus kjekkare ennPippi ? 
— Pippi var kjekkast , er Sigrid og Frøya einige om . 
Dei var i Sola kulturhus og såg verdas sterkaste jentetidlegare i haust . 
- Om de skal gi eit terningkast , derterningkast éin betyr at det var dårleg , mens terningkast seks betyr at det erperfekt , kva terningkast vil de då gi ? 
— Fem , svarer Frøya . 
Som det tannhelseprosjektet det er , fekk alle ungane kvarsin tannkost på veg inn i teatersalen i går . 
Etter at dei fire korte aktene oghalvtimen der inne er over , sit dei og gumlar seigt snop og evaluerer nede ifoajeen . 
- Veit de kva som skjer i tennenedykkar når de et snop ? 
— Ja . 
- Så kva skal de gjera medtannkostane når de kjem heim ? 
— Pussa tennene . 
— Viss ikkje kjem Karius og Baktus . 
Kvammen-style på autopilot 
Stavangerpublikummet elsker Pål Mangor Kvammen , og Kvammen vet godt hva stavangerpublikummet ler av . 
Men litt mer brodd kunne han vel overrasket sine trofaste fans med . 
Du skal være fra Stavanger og kunne sangene om fillebyen og komle med dott for virkelig å forstå kreftene som settes i gang når Pål Mangor Kvammen entrer scenen i Stavangeren . 
En lett aldrende mann , slett ingen stor sanger , synger og synger viser med nyskrevet tekst til kjente melodier . 
Han forteller lange anekdoter fra barndommen , for eksempel campingferie i Sverige , og drar blaute vitser fra farfars tid . 
Harselerer varmt og koselig med de som kommer fra Sandnes , Jæren og Kvernevik . 
Og med NAV , telefonselgere , flyplasskontroll , trafikken , rikdommen og Torjå før og nå . 
Det vanlige . 
Han får publikum til å synge med på falleri , fallera . 
Og folk koser seg og ler seg nesten skakke . 
Er ikke det bare herlig da ? 
Stavangersjanger Joda . 
Den særegne , stavangerske humorsjangeren som har vokst fram fra Løgnaslaget og Stavanger Revyteater er blitt en viktig del av det stavangerske DNA , og her har Pål Mangor Kvammen i nesten 30 år vært en av de mest sentrale . 
Både billettsalg og responsen blant publikum viser at dette er noe publikum virkelig setter pris på : særegne rollefigurer , løgne ordspill og lokal harselas . 
Men selv i denne litt gammelmodige sjangeren er det mulig å by på noe overraskende , noe med brodd , noen nye tanker og poenger . 
Uten at det går på bekostning av det velkjente som publikum kommer for å le av . 
Det greier ikke Pål Mangor Kvammen i sitt fjerde enmannsshow . 
Han har ikke vært ambisiøs nok , men har heller valgt minste motstands vei og satset på det kjente og sikre – og koselige . 
Men det er ikke fornyelse så lage tekster til aktuelle låter som `` Gagnam style " '' " og Gabrielles `` Ring meg " '' " , når temaene er de samme gamle : flyplasskontroll og telefonselgere . 
Harseleringen med `` 50 shades of Grey " '' " - fenomenet til Ian Dury-låten `` Hit me with your rhythm stick " '' " er et av de stiligste musikknumrene . 
Men du trenger ikke være profesjonell komiker for å komme på den koblingen . 
Altfor ofte blir tekstene for selvfølgelige , som en oppsummering av det vi alle har snakket om i lunsjen for eksempel når det gjelder rikdommen i byen , utleiepolitikken og torget før og nå . 
En komiker bør ha noen innfallsvinkler på sakene vi ikke har hørt og tenkt selv fra før . 
Kroppsspråk og sosiolekter 
Et nummer som har tilløp til å bli virkelig bra i så måte , er den elegante konspirasjonsteorien om at trafikkaoset i Stavanger er nøye planlagt for at vi skal føle at vi bor i en storby . 
Men også her mangler den siste , lille snerten . 
Kvammen våger ikke å ta den helt ut , og tar i stedet piffen fra nummeret med en intetsigende sang om buss for tog og andre snodige trafikkfenomener . 
Kvammen maskerer seg sneddent om til en av sine kjente rollefigurer på scenen mens han synger en trall . 
En boblejakke til Kurt Kevin , skjerf , sleik og blazer til Preben jr . 
Han har et fantastisk grep om kroppsspråk og sosiolekter , og tekster som passer til . 
Dermed er høydepunktene i showet de gamle , velkjente rollefigurene , de to nevnte og Tom Collins og herlige Heorg Gøyland .. 
Her er Kvammen virkelig i sitt ess , selv om vi nok har hørt et par av Preben jr.-vitsene før . 
Et paradoks som bare understreker at det er innslagene mellom disse som trenger oppussing og mer snert , og at det går an å gi folk det de vil ha og noe nytt på en gang . 
Å undervurdere publikum svarer seg sjelden i lengden . 
Vellykket spill med løgn og sannhet 
Et spill med sannhet og løgn som ingredienser er gull verd for den som vil lage virkningsfullt drama . 
Manusforfatter og regissør Oddvar Kvaal Pedersen lykkes i å trille ut avsløringer i passe porsjoner i sitt stykke `` Sannheten ( 0.7 ) " '' " . 
Når de fire skuespillerne dessuten spiller godt , blir resultatet vellykket . 
Men akk , jeg kan knapt skrive et pip om handlingen uten å ødelegge for alle dere som bør ta turen til de trange Grottene i Folkens kjeller . 
Jo , dette kan sies : 
Stykket er et kammerspill mellom to unge kvinner , Torunn og Ane , og to brødre , Jon og Knut , som de elsker . 
Eller gjør de nå egentlig det ? 
Tja , det er det uklare og uavklarte , for etter som årene går og noen ulykksalige valg og hendelser har funnet sted , har det blitt vonde knuter i følelsene . 
Kvaal Pedersen lykkes fint i den vanskelige kunsten å kaste om på kronologien . 
Når rødt lys skinner over alt som foregår , lærer vi å tolke det som scener fra et fortidsplan . 
Når lyset er vanlig hvitt , er vi i nåtiden . 
Det fungerer riktig godt . 
Dermed henger vi som publikummere med og kan lure på hvem som sviktet da en skjebnesvanger ulykke ødela hverdagsidyllen . 
Stemmer det at de fire vennene bare var fulle og ikke husker noen verdens ting , eller er det noen som kjenner sannheten , men dekker over den ? 
Manusforfatteren klarer å skape levende scener mellom to og to av rollefigurene . 
Lun humor lister seg overrumplende fram da Torunn og Knut flørter i det røde fortidslyset . 
Snev av grøsserstemning lurer seg inn da Knut på nåtidsplanet kommer inn i huset til Jon og Ane etter noen års fravær . 
At visse fotografier som hang på stueveggen før , er fjernet , bidrar til en talende scenografi . 
Det gjør også kunsten til Irene Gellein der flere av motivene virker urovekkende . 
Skuespillerne leverer troverdige tolkninger av sine skikkelser , både i lykkelige øyeblikk og i harde konfrontasjoner som presser seg fram . 
Regissøren har mot til å la aktørene bruke pauser og stillhet slik at vi kan kjenne etter hvilke følelser som er i sving . 
Men obs ! 
– noen ganger kommer replikkene så lavt at de er på kanten til ikke å høres . 
Det eneste jeg ikke tror på eller forstår , er hvorfor én av figurene har ofret seg for en annen , på et vis få ville gjort . 
Eller – stiller Kvaal Pedersen virkelig til skue en selvoppofrende edelmodighet som uttrykk for den dypeste kjærlighet mellom to personer som står hverandre nær ? 
Så kan vi da gå ut fra Folkenteateret og gruble over nettopp det : 
Hvorfor er det så vanskelig å si `` jeg elsker deg " '' " ? 
Hvorfor er det så lett å svikte den man er glad i , eller å tilgi den som bedro ? 
Og til slutt : 
Finnes det mennesker som uegennyttig ofrer seg for en annen ? 
Jeg kan bare gjenta hva jeg har skrevet før , `` så spennende at Stavanger har pur unge teaterentusiaster med store ambisjoner " '' " . 
Denne gang får de noen helt store spørsmål til å svive rundt hodene og hjertene våre . 
Bra ! 
Vann-vittig galskap med satirisk brodd 
Først klappet vi høflig og lurte forundret på hvor de absurde fortolkningene av Mozart-musikk skulle ende . 
Men i 2. akt har man vent seg til galskapen og er med på notene , også når det hele ender i en skrekkvisjon av en klima— og krigsskadet jord . 
Nå tror jeg knapt publikum får med seg hva sangerne / skuespillerne synger i Neill Cardinal Furios 23 tekster skrevet til kjente temaer fra Mozarts instrumental-musikk , dramatiske Requiem-korsatser og arier fra operaene Tryllefløyten , Figaros bryllup og Don Giovanni . 
Det er slett ikke farlig , for her er så vanvittig mye annet å oppfatte for øyne og ører . 
Det starter med at aktørene i Zetlitzsalen tilsynelatende setter ett av konserthusets nye flygler i akutt fare ved å la vann dryppe fra taket i stadig striere strømmer . 
En utvendig gimmick , syntes jeg i starten , men vent å se : 
Væting og spruting , spytting og plasking inngår snart i en ytterst fysisk agering der skuespillerne i første akt maler hverandre til likbleke klovner , i andre smører ansiktene inn med noe griseri som blinder dem helt . 
Legg dertil de parodiske kostymene i skjæringspunktet mellom rokokkotidens hoffstil og en slags etterligning av fugler , helt eksplisitt i nummeret `` Punk Flamingo " '' " over det berømte Pa-pa-gena-Pa-pa-geno-temaet fra `` Tryllefløyten " '' " . 
Her kler skuespillerne på seg svære vinger og enorme nebb . 
Det er festlig og merkelig på samme tid . 
Nikolaj Cederholms regi og Anja Gaardbos koreografi tar det virkelig helt ut , først i elleville , sprø påfunn der elskov med gul plastand i badekar attpåtil er tonsatt med et tema fra `` Introitus " '' " fra Requiem ! 
Da er vi over på hva ørene får høre . 
Mye av underholdningen ligger i å kjenne igjen strofer , akkorder , melodilinjer fra Mozart , dreid over i moderne rytmer og vår tids musikkstiler , ofte som jazz , noen ganger country eller ballade , gjerne også i punk og heftig , metallisk rock . 
Arrangementene av Jens og Peter Hellemann er mesterlige . 
Skal man dømme etter applausen under premieren i går , steg stemningen , først fra nøktern , usikker klapping i starten til trampeklapp et stykke ut i andre akt . 
Det var som vi endelig ble trygge og ga oss galskapen i vold da musikere og sangere ravet forblindet rundt i ren horror-stemning . 
De danske og norske aktørene gjør en formidabel jobb , ofte som fysisk svært anstrengende prestasjoner . 
Men – i andre akt blir det opplagt viktig å få med seg tekstene ( de står trykt i programmet ) for å finne nøkkelen til forestillingen . 
For det som i første akt bare ser ut som hint om veteransoldater og bomber , en gimmick med flommende vann , en porsjon trøstefull flørting og forelskelse , det vris i andre akt til en bitende satire over vår egen samtid , med krigføring i Afghanistan og drepende droner . 
Men det figurene på scenen tyr til , er å synge `` et , drikk og vær glad " '' " og rave rundt på samme vis som de drukne gestaltene universet til Carl Michael Bellman , svenskenes store rokokko-dikter og Mozarts samtidige , som forestillingen plutselig gir assosiasjoner til . 
Klimaks i går ble nummeret `` Charles Darwin " '' " , en aldeles fantastisk skrekklåt til Mozarts kanskje mest skremmende tema : " '' " Vredens dag ( Dies irae ) " '' " fra Requiem . 
Her skrikes det ut om Dow Jones-børsen som faller , enorme havmasser som velter inn , regn som høljer ned . 
Men alt vi mennesker kan og vil , er rope i ørske `` let " 's " go shopping " '' " skjønt klimaet er gått av hengslene . 
Jeg skal ikke påstå at alle Furios tekster er like lett tilgjengelige , men det gjør ikke noe . 
Konklusjonen er like fullt at her har Rogaland Teater og dets danske partnere gitt oss en svært annerledes og medrivende opplevelse som på ingen måte stryker oss medhårs , men snarere gjør oss urolige over klodens videre gang . 
Sterkt teater om kjærlighet i ubalanse 
Visst virker Riksteatrets oppsetning `` Blackbird " '' " aktuell på norske scener mens rettssaken i Vågå pågår . 
Likevel er det tullete å sette likhetstegn mellom hva som kan ha hendt mellom en ordfører og en mindreårig jente , og det som rulles opp på scenen i David Harrowers stykke . 
Men tematisk er det unektelig et slektskap , slik det også går tråder fra den skotske dramatikerens skuespill til Vladimir Nabokovs roman `` Lolita " '' " ( 1954 ) der en professor forteller om sitt forhold til en jente fra hun var 11 til 17 år . 
Et kjernespørsmål i alle slike ubalanserte relasjoner – mellom en godt voksen og et barn – er dette : 
Hva er sannheten om det som skjedde ? 
Hvilken tyngde skal den subjektive opplevelsen ha ? 
I rettssalen står ord mot ord . 
I Nabokovs roman regnes fortelleren Humbert som upålitelig i sin skildring av ham og Lolita . 
I Harrowers skuespill kommer Una , som 40-årige Ray hadde sex med da hun bare var 12 år , tilbake som voksen for å konfrontere ham med hvordan hun opplevde forholdet . 
Man kunne selvfølgelig håpe å få en rettlinjet og entydig fortelling der den nå 27-årige kvinnen lekser opp for mannen som har sonet seks år i fengsel for overgrepene han begikk mot henne . 
Jo , først er hun sint : 
" ' ' " Du er eit beist , Ray ! 
" '' " ` ` 
Eg var jomfru . 
Eg var eit barn , Ray ! 
" '' " ` ` 
Eg mista alle vennene mine på grunn av deg , forstår du ? " ' ' " 
Når han nå røper at han har fått seg voksen kjæreste , fyrer hun drepende spydig av den dobbeltbunnede setningen : 
" ' ' " Har du lyst på barn ? " ' ' " 
Han krymper seg under det verbale piskeslaget . 
Men så , når Una har snakket seg varm , viker raseri og fortvilelse for en nostalgisk erindring av at hun var barnet som kysset polaroidbildet hun tok av ham : 
" ' ' " Du var kjæresten min . 
Eg var heilt utan skam . 
" '' " Og han legger til : 
" ' ' " Du var sterk , sta og bestemt . 
Du visste meir om kjærleik enn meg . 
Du var lut lei av å bli behandla som eit barn . 
" '' " Jeg opplever at dramatikeren – hvor plagsomt og ubehagelig det enn er – snakker sant om menneskesinnet når han tvinger oss til å se aktørenes ambivalente , tidvis forskjønnende opplevelse av forholdet deres . 
Det er fullt mulig å tro at Una , mange år etter rettssaken , all skammen som familien hennes ble påført , og etter hvileløs jakt på jevnaldrende elskere , ser barndomserfaringen i et rosenrødt lys og drømmer om å gjenoppvekke noe som var . 
Regissør Kim Sørensen lykkes med å skape noen vanvittig sitrende øyeblikk idet Ray omsider legger sin hånd på Unas kne , og like etter kler av henne . 
Jeg røper ikke hvordan det går . 
Det holder å si at skuespillerne Vidar Sandem og ikke minst den mest selvutleverende av de to , Marie Blokhus , leverer et meget sterkt spill . 
Nøyer Harrower seg med å hente fram to personers subjektive nostalgi og idealisere relasjonen som var ? 
Nei . 
I stykket har dommen falt og straffen er sonet , og dette har seget inn i Ray til tross for at han har øyeblikk av lengsel tilbake . 
Og enhver som sitter i salen , blir aldri i tvil om at jentungen som i tre måneder ble knullet av en 40-åring , bærer på sår som har hemmet og ødelagt hennes voksne kjærlighetsliv . 
Når billige sponplatevegger deiser i golvet og lysrørene knitrer ekkelt på det simple kopimaskinrommet der Ray jobber , bygger scenografien opp om helhetsinntrykket : 
Dette er ikke et forsvar for voksensex med mindreårige , men en iscenesetting av hvor smertefull ambivalensen kjennes når umodne mennesker forblindes . 
Mange løgne glimt Absolutt Shakespeare får deg til å le høgt , sjølv om det buttar i mot innimellom . 
Dei er løgne . 
Øystein Martinsen som i overkant lystig Julie eller som lett forvirra Ofelia med utruleg dårleg Kristiansandsdialekt , Lars Funderud Johannessen som dansk slottsvakt , som Tore Renberg og som Julies velbrukte amme , Glenn André Kaada når han jålar seg til og flyr på veggen som halvgal Hamlet . 
Dei tre saman , når Hamlet blir spelt fortare og fortare , når Funderud Johannessen absolutt ikkje får kyssa Martinsens kvinneframtoningar , når Kaadas Romeo på komisk vis døyr på Martinsens Julie , som jo sjølvsagt , sidan det trass alt er Shakespeare dette , ikkje er død likevel . 
Og aller løgnast er det når stykket Titus Andronicus , med element av drap , voldtekt , partering og kannibalisme , blir til kokkeprogrammet romerske rettar . 
Martinsen er barnsleg fornærma og voldteken kvinne , som også har fått tunge og hender skorne av , Kaada er far hennar og kokk , også han har mista ei hand , i tillegg til sonen sin . 
Og Funderud Johannessen duppar truskuldig rundt i stampen som halvkokt voldtektsmann , velvilleg innstilt til sjølv å bli middag . 
Han har mista både det eine og det andre . 
Og det kjem meir Dei historiske kongedrama utspelar seg som fotballkamp , Macbeth har fått selskap av MacNuggets og Mac meg både her og der , og viser seg også å vera bror til åttitalsfjernsynshelten MacGyver . 
Othello må dei vera forsiktige med , for han var svart , og då kan ein koma til å bruka ord som kan støyta nokon , difor blir stykket til rap , med velplasserte Halvdan Sivertsen-tekstar , etter at dei har fått rydda opp i Martinsen , som misforstår , og trur at mauraren Othello ikkje var Nord-afrikanar , men maur . 
Han misforstår ein del , Martinsen , blant anna trur han stadig Shakespeares kvinner spyr før dei døyr . 
Elvis er også innom , som konge og dermed Hamlets onkel . 
Kva som har føregått i den heller forrykte danske familien blir illustrert med In The Ghetto heller enn med Love me tender . 
På skulebenken Sånn . 
Dette er alle Shakespeares stykke på halvannan times tid . 
Og det er løgnast når dei faktisk spelar , og når dei undervegs kommenterer kvarandres meir eller mindre kloke oppfatningar av det heile . 
Men innimellom dett eg av , særleg når vi skal forklarast kva som skal skje , eller kva det var med Shakespeare , eller med stykka hans . 
Det kan sjølvsagt ikkje vera bånn gass på scena heile tida , men desse brota med ganske lange , forteljande tekstar har fått noko skulemeisteraktig belærande over seg . 
Dei virkar ikkje heilt nødvendige , og dermed blir dei heller ikkje heilt overbevisande . 
Her burde regissøren tatt grep , stramma inn og kutta . 
Heller ikkje når alle Shakespeares komediar blir til ein tekst , ramsa opp av alle tre , samtidig , heng eg heilt med — det er mykje tekst , og den er vanskeleg å få med seg .. 
Hamlet Heile andre akt er via Hamlet . 
Etter ein del om og men , riktig nok , som er artig ganske lenge , men ikkje like lenge som det tar - vi gjettar kor det fører hen lenge før vi blir ført dit . 
I Hamlet må publikum bli med . 
Opp på scena , eller som eit sant kaos av Ofelias indre stemmer frå salen . 
Det er eit grep som er så framandt i ein teatersal at det skal gjerast frykteleg godt for å treffa . 
Her blir det litt pinleg , særleg til å begynna med . 
Og det tar veldig lang tid . 
Før dei tre skodespelarane heldigvis får scena for seg sjølv igjen og drar oss inn i hurtigversjonen av Hamlet , fortare og fortare , løgnare og løgnare , til vi igjen gir oss over og lar oss imponera . 
Absolutt Shakespeare er løye . 
Dei tre på scena er løgne , kvar for seg og saman . 
Men regissøren burde stramma inn fleire hakk fleire stader , så ikkje dei tre måtte jobba så hardt for å henta oss inn igjen til meir av sitt elleville spel . 
Klok , knisete og ujevn Reginald D. Hunter argumenterer glitrende for hvorfor Margaret Thatcher er sexy . 
Men av og til blir han litt for jovial for sitt eget beste . 
I minuttene før oppvarmer Ketih Farnan skulle på scenen under showet som var årets hovedattaksjon på Humorfestivalen , var det hektisk aktivitet i Stavanger Hall på Clarion hotel . 
Etter et sånn passelig forhåndssalg viste seg igjen at stavangerpublikummet foretrekker å kjøpe billetter i døra . 
For plutselig var salen stinn , og flere stoler måtte bæres inn i all hast . 
Irer , briter , svensker , amerikanere , polakker og nordmenn . 
Det var bare noen av nasjonalitetene som gjorde seg til kjenne i løpet av forestillingen . 
De forventet alle å få le helt fra nederst i magen av en av de beste komikerne Storbritannia har å by på for tiden , og det sier ikke lite . 
Amerikaneren Reginald D. Hunter , opprinnelig fra sørstaten Georgia , har bodd i England i rundt 15 år , men har fortsatt beholdt sin litt ulne sørstatsdialekt . 
Det gjorde ham litt vanskeligere å forstå enn sin irske oppvarmer , uten at ulempen ble altfor stor . 
Uformelt keitete 
Mens svært mange stand up-komikere har en litt hektisk og sprelsk utstråling , er Reginald D. Hunter det motsatte . 
Svært uformelt kledd , et litt treigt og keitete kroppsspråk . 
Smilende . 
Og knisende . 
Masse knising av egne morsomheter , noe som gir ham en varm utstråling og konstant munter stemning i salen , men som også tar litt av brodden av hans virkelige gode , kloke filosofiske betraktinger rundt idealisme , fordommer basert på overflate og verdien av selvsikkerhet og ureddhet . 
Det samme gjør sexpratet , beretningene fra nylige reiser og eget kjærlighetsliv . 
Det blir litt for pludrete og løst i strukturen . 
Men hans store styrke er den skrudde tilnærmingen og skjeve blikket på aktuelle problemstillinger . 
Det er en fonøyelig øyeåpner å høre ham argumentere for hvorfor han gjorde dumpet kjæresten da hun var utro . 
Akkurat som Anne-Kat . 
Hærland er i forestillingen `` Jakten på ærligheten " '' " , er Reginald Hunter svært opptatt av ærlighet og viktigheten av å si rett ut hva vi synes og stå for det – fjellstøtt og sikkert . 
Selv om vi har feil . 
Idealisme er det han etterlyser . 
Derfor syntes han , riktignok fullstendig mot sin vilje , at Margaret Thatcher var sexy da han så filmen `` Jernkvinnen " '' " . 
Disset Madonna — Madonna har lært moderne kvinner at de kan være både sexy og bli bedriftsledere om de vil . 
Hah ! 
Margaret Thatcher nådde helt til topps , uten en eneste gang å riste på rumpa for å komme dit . 
Hun var åpen på hvem hun var og hva hun mente , småkniser komikeren . 
Alt i alt , oppvarmer Keith Farnan inkludert , ble det en herlig kveld full av latter i Stavanger Hall . 
Inntrykket jeg sitter igjen med til slutt er at stand up-settet med Reginald D. Hunter var den mest unike opplevelsen med de mest tankevekkende poengene . 
Men Keith Farnan var latterligere . 
Forfengelighetens fyrverkeri « Fiction » er et ambisiøst verk av en ung koreograf som stiller de rette spørsmålene , men roter det litt til i sin søken etter svaret . 
Rainer Maria Rilke skrev en gang til en ung poet at man skal ha tålmodighet med alt det uløste i sitt hjerte . 
Man skal forsøke å elske spørsmålene i seg selv . 
Ved å leve i alt , leve ut alt , gjennom å bli venn med spørsmålene , kan man en dag gradvis leve seg inn i selve svaret . 
Utsøkt scenograft 
Forestillingens tematikk belyser sentrale problemer i vår tid , som forholdet mellom virkelighet og fantasi , identitet og autentisitet , kjønn og seksualitet . 
Scenografien er utsøkt . 
En krakk , to enkle vinkelvegger med sjalusier tas i bruk som flater for projiserte filmsnutter , samtidig som de kan skjule eller framheve det som er bakenfor . 
Settet blir den store rammen for handlingen : skiftende fasader som skjuler et indre liv . 
Koreografien er flytende og sømløs , nydelig oppbygd med vekslende sekvenser av begjærlige møter , matroser têt-à-têt , kropper som er nær kollaps , armer som kretser i vide sirkler på let etter noe , hva som helst . 
En av danserne er tildelt en forkledning : en grønn maske med et harmløst uttrykk . 
Masken er en rekvisitt som beskytter den som er bak og kamuflerer hans sanne identitet med en påtatt persona . 
Masken er et mysterium som skjuler et indre liv , et uttrykksfullt og avslørende fjes , en psyke som ikke lar seg sminkes bort . 
Eller kanskje er det omvendt : at det er masken som er bildet på vår sanne natur – det at vi skjuler oss for hverandre . 
I karnevalet er masken en rekvisitt som tillater bæreren å slippe kjødets lyster løs , uten at handlingene kan knyttes til hans person . 
Den som bærer masken kan ikke holdes moralsk ansvarlig for sine handlinger . 
Etter festen er over , kan han trygt komme tilbake til normalitetens disiplinerte rammer , uten å måtte betale for sine transgresjoner . 
Mennesket drømmer og fantaserer , legger strategier for livet , lever som om . 
Kanskje mer enn noensinne før . 
Vi lever ut denne fiksjonen daglig , maskerer våre sårbare jeg og lager målsettinger om ting vi må gjøre før vi skal dø . 
Det blir det skuffelse av . 
For går det an å bli alt du hadde planlagt ? 
Hvilken plan skal redde deg om alt går til helvete ? 
Dypsindighet 
Øyen er vel så befaren med teateroppsetninger som med dans , noe som viser igjen . 
Et interessant grep i « Fiction » er bruken av narrativ tekst . 
Det virker , delvis , som i den rørende monologen til « klovnen » Shlomi Ruimi , hvor han trollbinder salen med sine anekdoter fra en dragqueens liv og sminkebord . 
« Når du slutter å tro på kjærligheten , da er du blitt voksen » , sier han og jeg tror ham , på tross av meg selv . 
Han blottlegger seg når han forteller om masken som gjemmested . 
Åpningsmonologen er av et annet kaliber : den slår fast at hver beslutning du tar , har en million tråder knyttet til seg . 
Hvert valg har en konsekvens , men man får bare én sjanse til å prøve det ut . 
Hvert valg man tar kan ødelegge livet . 
Det er kanskje ment som en dypsindighet , men framstår som et noe overdimensjonert statement . 
Ikke alle valg er like kompliserte , med uante potensialer . 
Men noen valg forfølger oss , og innhenter oss i den siste timen . 
I ett tilfelle her gjelder det en første sigarett , og en begynnelse på en slutt som starter med et uventet host . 
Som helhet , har Øyen ikke klart å integrere form og innhold . 
Jeg er rett og slett ikke overbevist om hva ordene tilfører det danseriske . 
I uttrykket , har det fortellende noe for seg . 
Jeg liker å høre dansernes stemmer , de som ellers er så hardt arbeidende , men stilt pustende på scenen . 
Stemmen er jo også en del av kroppen . 
Men dersom replikker skal kunne forankre eller kontekstualisere det visuelle , må de være av en like høy kvalitet som det danseriske – og den er utmerket . 
Livet og døden er ikke barnemat . 
Mer ekte ? 
Kanskje hadde han rett , Bertrand Besigye , da han skrev som ung poet , at « du dør så langsomt at du tror du lever » . 
« Fiction » har sitt fundament i en lignende melankoli . 
Det er modig underholdning : en sammensatt skisse over døden , som hvilende forbannelse og uunngåelig sannhet . 
Vi fortrenger den i våre liv , men hva ville det gjøre med oss å gå den i møte ? 
Kan erkjennelsen av døden gjøre oss ærligere , mer ekte ? 
Dønn ærlig tordentaler 
Mellom saftig sexprat og Facebook-harselas tar Anne-Kat . 
Hærland oss helt ned med treffende tordentaler om vår grådige , overfladiske , materialistiske samtid . 
Alt var bedre på 70-tallet da jeg vokste opp . 
Kunnskap er ikke lenger verdt noe . 
Selvtilliten er helt utenfor kontroll i dag , tordner Anne-Kat . 
Hærland . 
Er hun blitt en sur og bitter gamlis ? 
Nei da . 
Anne-Kat . 
Hærland er bare ærlig . 
Dette er sannheten , slik hun ser den . 
Og slik hun argumenterer i den snaue halvannen time forestiliingen varer , er det naturlig at vi er både enige og imponerte til slutt . 
Som vanlig forholder en av Norges desidert tøffeste og morsomste komikere seg til folk og fenomener slik de framstår i dagspresse , kjendispresse og på tv . 
Hva mediene prioriterer , hvordan kjendiser framstiller seg selv og dermed hva folk er opptatt av . 
Og siden sist er Anne-Kat.-universet også utvidet med sosiale medier og blogger . 
` ` Tar " '' " kvinnene 
Selv om den bitende harselasen med det koselige , søte og vellykkede livet på Facebook og de hjernedøde bloggene om dagens outfit er både sann og treffende , er dette den svakeste delen av `` Jakten på kjærligheten " '' " . 
Rett og slett fordi dette er harselert såpass mye med før at poengene virket litt selvfølgelige . 
Dette tar hun kraftig igjen når new age-bevegelsen , dagens syn på feminisme , islam og Oslo vest får sitt . 
Det er i hovedsak kvinner og kvinneliv som er offer for de bitende observasjoner og kommentarer , og ikke en eneste kan kalles urettferdig . 
Tankevekkende . 
Før gispet vi henført , men litt skrekkslagne av Anne-Kat . 
Hærlands frekkasharselering med kjendiser som Jan Thomas , Vendela Kirsebom og Petter Stordalen . 
Også denne gangen kommer hun med drøye , personlige angrep på navngitte kjentfolk som , i tillegg til å være både sanne og morsomme , også er litt slemme . 
Men ærlig er det jo . 
Imponerer 
Det mest imponerende er at Ann-Kat . 
Hærland flere ganger tør å være helt alvorlig , ikke mange komikere tør det . 
Etter å ha fått latteren til å boble , viser hun oss kontrastene mellom fattig og rikt , fritt og ufritt . 
Viser oss akkurat hvor overfladiske vi er . 
For så å få latteren til å bølge igjen . 
Ofte etterlyses mer politisk og religiøs humor . 
Men det Anne-Kat . 
Hærland gjør , å kalle en spade for en spade og samtidig la oss se oss selv i narrespeilet som de selvtilfredse og tankeløse overflatedyrkerne vi er , er minst like viktig . 
Kråkesølv i sammenbruddets rand 
Hvor tett på kan man komme den andre , før man må bryte ut av tosomheten og finne igjen sin egen puls ? 
« Leave . 
Two . 
House » er en poetisk nærstudie av en dynamisk og sanselig , men vanskelig kvinnerelasjon som utspilles på grensen til virkeligheten . 
Vi dras inn i en åpen scenografi , men befinner oss likevel i et lukket rom . 
De to kvinnene som bærer handlingen der , framstår med likheter og særtrekk . 
En er lav og mørk , en lys og høy . 
Begge har intrikat flettet hår og syrinfargede silkebluser på seg , men buksene har forskjellig snitt og farge . 
Fra magen og opp ser de ut som en slags renessanseduo . 
Kulissene — en vegg med orientalsk teppe , paisley-forheng , to tunge tredører og ornamenterte paneler - og musikken forsterker inntrykket av en svunnet tid , av minner og mareritt , av hendelser i baklengsmodus . 
To jentekvinner leker sammen et sted , i en skog , omgitt av kråker og krakker . 
De utforsker rommene i det huset som er jeg-du-relasjonen . 
De tar av seg blusene , men beholder buksene på . 
De er bare , som i ærlige og uten noe å skjule , avkledde som i tydelige . 
Koreografien er kraftfull : det fysiske språket balanserer på en knivsegg mellom snirklende samspill , synkroniserte partier og ekspressive soli . 
De to lekende inngår i nære og kjælende øyeblikk , som brytes opp av abrupte frasprang , og en klimaktisk scene hvor den lyse legger seg ” død ” på et provisorisk alter . 
Renessansemotivet gjeninntrer via Purcells hjerteskjærende arie , ’ When I am laid in earth ’ , hvor ulykkelig kjærlighet finner sitt dødelige endelikt : 
Ta min hånd , mørkets skygge svaler meg / la meg hvile mer på din barm / jeg ville ligget der mer , men døden tar meg / når jeg så legges i jorden , måtte mine feil ikke volde bekymringer i ditt bryst / husk meg , husk meg , men akk ! glem min skjebne . 
Det er noe hysterisk over den mørkes uforutsigbarhet , som om den uregjerlige kroppen kanaliserer sjelelig smerte . 
Hun framstår som dyster , plaget , utilregnelig eller spaltet . 
Hun rydder og roter . 
Hennes handlinger veksler mellom kjærtegn og vold . 
« Leave . 
Two . 
House » blir til Tuppen og Lillemors klaustrofobiske folie a deux . 
En stund legger hun hodet nytende inntil den andres hals og snuser inn hennes lukt , i en annen tar hun kvelertak rundt den selvsamme strupen med én hånd . 
I en makaber scene , som minner om barns primitive sadistiske uttrykk for søskensjalusi , tar hun én kråke i hver hånd og bruker den enes nebb som stikkvåpen på den andres kropp . 
Dikteren Ted Hughes skrev at kråken spikrer himmelen og jorden sammen . 
Kråken i luften ser alt , men er knyttet til lavereliggende elementer , gjennom dens omgang med åtsel og avfall . 
Her varsler kråkene om dødens nærhet ( memento mori ) , samtidig som de er vitne til den dårskap som spilles ut via sjel og kropp . 
Selv det menneskelige blir kråkete , i det de to på scenen vagler seg tett sammen , side om side , med svett hud , krum rygg og bøyd hode . 
Denne intense nærheten , som utvikler seg underveis , vekker motreaksjoner som løsrivelse og avsky . 
Der ligger et faremoment og ulmer i det merkelige innenfor-utenfor-huset , som nøres av de store følelsenes gnister : kjærlighet og begjær , misunnelse og hat . 
Hva er prisen for å tåle den andre , og brytes med den andres krefter ? 
Skal man ofre livet for å være med den andre , eller dra fra den andre for å leve ? 
Kråkedronningen har krevd sitt offer . 
I helgen ler de mest i Sandnes Folk ler av klossete misjonærer på Rogaland Teater . 
De koser seg i Mods-nostalgien i det nye konserthuset . 
Men de som ler mest denne helgen , sitter i Sandnes kulturhus . 
Det kan de takke Hege Schøyen for , Norges kanskje dyktigste komedienne . 
Jo , ordet ” komedienne ” er gammeldags , og det passer godt . 
For hennes rolle i ” Nattens umusikalske dronning ” er like gammeldags som selve stykket . 
Dette er ren salongkomikk av den gamle sorten : 
En solid dose fysisk humor i mimikk og gange , og to doser verbal moro trygt plassert i farsens velprøvde oppskrift av dobbelkommunikasjon og misforståelser . 
Det betyr at selve historien om den tonedøve sangerinnen på ingen måte er oppsiktsvekkende , overraskende , gripende eller spesielt elegant . 
Tvert imot , her går det rett fram uten et eneste påfunn som bryter med sjangerens krav og publikums forventninger . 
Grepet med at sangerinnens pianist forteller hennes historie 20 år etter hennes død , er helt greit , men ikke mer . 
Faktisk blir de monologe transportetappene ganske så kjedelige innimellom , og det blir tydeligere og tydeligere at ” Nattens umusikalske dronning ” egentlig burde vært en timelang enakter , ikke et helaftens teater . 
Så hvorfor funker det , for det gjør det til tross for alle innvendingene ? 
Fordi Jan Martin Johnsen klarer å holde oss litt interessert mens han deler ut minner i rutinert etterpåklokskap . 
Men aller mest fordi Hege Schøyen har et bortimot genialt komisk talent i grenselandet inn mot Wenche Foss . 
Og mer enn det : 
I rollen som sangerinnen ( som faktisk har levd og var en amerikansk forgjenger til vår egen Olga Marie ” Solo-reklamen ” Mikalsen , husker henne ? ) får hun også briljere musikalsk , så paradoksalt det enn kan høres ut . 
Den rike , gamle damen traff jo ikke en tone og hadde overhodet ikke rytmesans – likevel fylte hun konsertlokaler med sine konserter der hun tolket klassiske arier på sin helt særegne måte , som det sies på høflig . 
Nettopp det er krevende , og Schøyen er imponerende presis i sin konsekvente utakt og uhyre treffsikker i sin framføring av falske toner . 
Forestillingen rundes av når sangerinnens liv ender , og får selvsagt en forutsigbar og grenseløst sentimental avslutningsmoral . 
Greit nok , men det er ikke det som vipper terningen fra treeren stykket fortjener , til en feig firer . 
Den skyldes utelukkende Hege Schøyen . 
Bra dans og humor , for dårlig story 
Hvor skal listen ligge når man vurderer en splitter ny musikal , skrevet rundt noen populære , 30 år gamle tekster ? 
Jeg legger den der Kvammen og Sægrov selv plasserer seg : 
I tradisjonen etter musikaler fra Londons West End. 
Beklager , men da holder manuset slett ikke mål . 
De minst kravstore blant Mods-fansen vil uansett kose seg fordi « Eg e så forelska » , « Gje meg litt merr » og « Me to går alltid aleina » før eller siden dukker opp i forestillingen . 
Men har du forventninger om en handling som henger på greip , er det grunn til å bli skuffet . 
Helten blir drittsekk 
Det er kjempesynd . 
For det begynner jo ganske løfterikt i 1. akt der helten Christer , kjæreste med Linda , roter til livet sitt riktig ettertrykkelig . 
Den moralske testen som serveres , er slik : 
Er hovedpersonen forutbestemt til å bli en taper som sin far , alkoholikeren , eller kan han bli til noe skikkelig i livet ? 
Resten av 1. akt går med til å forvandle Christer til en drittsekk , en 80-tallsjapp som fjerner seg helt fra vennene og kjæresten på Storhaug og lar seg lede av svindleren Rune ( bra spilt av Ole Alexander Mæland ! 
) . Mange av scenene her er godt laget , for eksempel en skjebnesvanger kjøretur nattestid , utmerket formidlet ved hjelp av videoprojeksjon på bakveggen . 
Men Kvammen og Sægrov kan knapt ha lært noe fra film — eller teaterdramaturgi – eller Londons musikaler – hvis de ikke nå skjønner at publikum snart lurer på om det finnes personlighet i Christer til å løfte ham opp igjen av gjørma ? 
Godt og dårlig 
Men før jeg vrir kniven rundt i manusforfatterne , la meg rose det som er bra . 
Dansen er morsomt koreografert av Valentina Reyes og godt framført av skuespillere og dansere , ikke minst i starten der lærer og elever utfolder seg . 
Sketsjlignende opptrinn som bygger opp om flere av sangene , er ofte lattervekkende , aller best når Hege Alsaker og Arthur Berning krangleflørter rundt låta `` Gje meg litt merr " '' " . 
Den sitter som den skal , med replikker , timing , sang og kroppsspråk . 
Her er revymakernes fingeravtrykk stadig synlig . 
Det er dette de kan best : 
Skape komikk i de korte avsnitt slik at vi ler . 
Bra . 
Musikken er upåklagelig framført av et knippe musikere , men lyden er så høy at man ofte sliter med å høre teksten . 
Dermed ender sangerne ofte med å presse stemmene slik at klangen blir spiss , skarp og slitsom å lytte til . 
Det er en lise med de få balladepregede låtene som bringer inn mykere følelser . 
Mangler all troverdighet 2. akt starter med en skikkelig overraskelse i handlingen , et helt nødvendig vendepunkt med tanke på omskapingen av den falne helten som enhver film , skuespill eller musikal ville sørget for . 
Men akk , har ikke Kvammen og Sægrov hørt om regelen « do " n't " tell it , but show it » ? 
Det er som de knipser med fingeren og vips , der kommer Christer inn på scenen og forteller at han har gjort det rette valget . 
Hallo – skulle vi ikke få se ham kjenne på kvalene ? 
Burde vi ikke føle med ham i hans anger ? 
Fortjener vi ikke å høre ham gjøre opp for seg , så vi faktisk tror på at han er noe å samle på for heltinnen ? 
Her faller revymakerne fullstendig gjennom fordi de ikke begriper at en musikalhandling krever mer enn en kjede med sketsjer rundt et knippe med sanger . 
Neste gang : 
Finn noen som kan faget . 
Utenfor medisinsk rekkevidde 
Et sted mellom revyen og psykiatrien har Vegar Hoel og Christian Eriksen funnet gull . 
Det har ingenting for seg å være nyskapende humorist hvis du ikke er morsom . 
Alle kan gjøre noe helt nytt , men bare noen ytterst få får det til å bli morsomt . 
Det mest kjente eksempelet er Monty Python , som snudde opp ned på alt , før de snudde det halvannen gang til , vridde om 145 grader og speilvendte . 
Folk visste ikke alltid hvorfor de lo , men de gjorde det . 
Pythons ble – og er – målestokken for det meste av humor som insisterer på å være nyvinnende og litt gal . 
Vi skal ikke sammenligne noen med noen , men smilemennene Vegar Hoel og Christian Eriksen har noe av den samme innstillingen . 
Det skal være nytt , det skal være litt snodig , og det skal være morsomt . 
Helst alle tre . 
` ` Seriøst " '' " er en cocktail av absurditeter , mimikk , slapstick , animasjon , videosnutter og eksperimentell humor , med en molotovisk utgang . 
Formen har du bare sett én gang tidligere , da Hoel og Eriksen lages `` Smilemann " '' " i fjor . 
For å foregripe begivenhetene : " '' " Seriøst " '' " er løye . 
Et stykke sjukt , merkelig , imponerende stykke humor fra to skrudde og skarpe hjerner . 
A til B til C " '' " Seriøst " '' " er genuint humoristisk nybrottsarbeid , del II . 
Hoel og Eriksen virker å ha en sunn vegring mot å repetere det andre har gjort før dem . 
Åpningsnyhetene med punchlines er unntaket . 
De var forresten morsomme , de også . 
De to streiteste partiene i showet er to stand up-nummer , som ikke er så streite likevel . 
Hoels fortelling om far ledsages av glimrende animasjon og avsluttes brått og helt uventa . 
Eriksens filosofiske brillefigur , som denne gangen snakker om begrepet `` seriøst " '' " til brøllatter , kuttes like brått . 
Overgangene mellom sketsjene har et monty pythonsk preg over seg . 
Hvordan de kommer seg fra A til B og videre til C er ekstremt godt løst . 
De herjer med logikken vi venter oss , de bryter med formen , og de hopper fram og tilbake mellom roller og seg selv . 
Sans for absurditeter og galimatias er ikke påkrevd , men det vil hjelpe deg som publikummer . 
En god del av `` Seriøst " '' " henger nemlig ikke på greip . 
Dette er ikke `` vanlig " '' " humor , dette er noe to skarpe , innovative og vågale humorister har kokt sammen i et avsidesliggende laboratorium . 
Flere partier kunne havnet rett på steingrunn hvis det ikke var for en godt utvikla fingerspitzgefühl for hva som er morsomt . 
Kombinere to yrker på godt og vondt : 
Morsomt ? 
Tja . 
Snakke tulle-nynorsksvensk og repetere `` titta pau , titta pau " '' " under sketsjen : 
Tada ! 
Priceless ! 
.. eee . ... hva ? `` Seriøst " '' " er en form for artistisk plankegang , for de to lener seg nesten utelukkende på usikre kort . 
Et eksempel : 
Foran en herlig fjollete animasjonsvegg spiller de ut `` Krabben & Rauhålet " '' " , en slags barne-tv-film som i utgangspunktet mangler de klassisk morsomme elementene . 
Ingen Punch-lines , ingen løgne parykker og heller ikke en klassisk , morsom tekst . 
Likevel dirrer det i sideflesket når Krabben flytter seg sideveis og Rauhålet dilter etter til stranden . 
Det er absurd , masse mimikk og et ikke uvesentlig `` hva i alle dager er dette for noe " '' " -element som gjør det morsomt . 
Det er flere sånne scener som bikker over i det vanvittige . 
I andre partier er det animasjonen som skinner , og i atter andre er det koordinasjonsøvelsene de gjør til ferdiginnspilte lydspor , som begeistrer . 
Flere steder er det klin umulig å si hvorfor vi ler . 
Men det fungerer , uansett hva de gjør . 
Urovekkende barne-tv 
Noe å trekke for ? 
Nja , slapsticken blir nok enda bedre med flere forestillinger under beltestedet . 
De to kan også dra på enda mer når folkelatteren kommer opp i turtall . 
Selve animasjonsdelen var også enda bedre i `` Smilemann " '' " . 
Men det er bare små justeringer som godt kan gå seg til når premieren er noen dager gammel . 
Det er mye som er imponerende med `` Seriøst " '' " . 
Men fremfor alt er det løye . 
Veldig løye . 
De fikser til og med det humoristiske marerittet `` gjøre-narr-av-ungdommen " '' " . 
Vi har sett humorister stryke på den eksamenen før . 
Hver sitt par med animerte vinger , og lingoen i WoW og D & D ( google it ) er naglet . 
De klarer også å dra et helt nummer ut av løgne fjes-funksjonen på en Mac og en ny , urovekkende barne-tv-sketsj med en gutt , hans potethelikopter og en far som sier `` Hold kjeft ! 
" '' " . 
Det er forfriskende nytt i formen og samtidig godt , gammaldags humre-stoff . 
Seriøst , dere bør se dette . 
Her kan dere kjenne på kroppen hva som skjer når to kvasse , krumnakka rållsekopper graver seg ned et sted mellom revyen og psykiatrien . 
Anbefalingen er krystallklar : 
Gå og se `` Seriøst " '' " . 
Anbefalingen gjelder også juryen for Komiprisen . 
Pia og Espen drar Stavanger-sommeren inn i varmen 
Har du ikke fått nok Stavanger-kultur etter en dag i Vågen , bør du svinge innom den lille scenen i Øvre Holmegate 20 . 
Først en advarsel : 
Er du ikke fra regionen , kan du få problemer med å forstå alt . 
Men det gjør strengt tatt ingenting . 
Så lenge du forstår _ Stavanger-kulturen _ , er showet verdt å se . 
Ved hjelp av en løvblåser og en skuespiller fra `` Mongoland " '' " blir på mange måter stemningen satt fra første sketsj . 
Hana og Tjelta harselerer med seg selv , deg og meg , det vi liker , det vi er kjent for – dem vi er . 
Jeg skal innrømme at jeg er blant dem som kjenner en følelse av å ha noe klamt krypende opp og ned ryggvirvlene når jeg hører ordet `` kabaret " '' " . 
Kabaret var liksom noe vi hadde på barne— og ungdomsskolen . 
Kabaret var forestillinger der vi ( eventuelt lærerne ) skulle vise fram hva vi hadde lært i form av `` variert og koselig underholdning " '' " . 
Ironisk nok er det nettopp det `` Steng Vågen ! 
" '' " er : 
Variert og koselig underholdning . 
Men det funker . 
Som bare det . 
Tett og god regi Tjelta og Hana er tvers gjennom profesjonelle skuespillere . 
Begge har den nødvendige tryggheten til å dra på litt ekstra når det trengs , roe ned når de kan og hente seg inn igjen når ting ikke går helt etter boka . 
Samtidig må Anders Mordal berømmes for en stram og god regi . 
Kabareten er komponert på en slik måte at man sjelden tenker på hva neste nummer vil bringe . 
Jeg er verken regissør eller artist , men ser for meg at når man først har funnet fram til noe morsomt , må fristelsen til å dra det litt lengre , `` bare litt til , det er jo så løye " '' " , være enorm . 
Å vite hvor man skal stoppe er en kunst ; en egenskap som skiller de beste fra de andre . 
Høydepunktene 
Et eksempel på det gode håndverket i `` Steng Vågen ! `` , er måten Tjelta og Hana timer `` Tore Tang " '' " - dialogen i nummeret `` Mods the Musical " '' " – og ikke minst måten den avsluttes på . 
Showet byr også på en rekke velsmurte overganger fra sketsj til sketsj . 
Det som skjer fra `` Gullfisken , oteren & kurderen " '' " til `` Sommerpanikk " '' " er nydelig . 
Noe annet som er nydelig , er når Espen Hana spiller `` koko " '' " med en pervoaggressiv bamseapekatt på armen . 
` ` Pål Jackmans blues " '' " er også en stabil innertier , men her forventes det at publikum har fulgt med i nyhetsbildet ( og ikke minst lest Aftenbladets Pluss-magasin ) . 
Pia Tjeltas mange parodier av kjente , norske kvinner som egentlig vil være en annen kjent , norsk kvinne , er også morsom og bra . 
Det samme er parodien på svenske Carola . 
Kort oppsummert er `` Steng Vågen ! 
" '' " en hyllest til siddisene . 
Kjenner du ikke igjen deg selv , naboen , familien eller vennene dine igjen i denne kabareten , har du neppe tilbrakt nok timer verken i oljebyen , Vågen eller området rundt . 
Bjerga på sitt beste 
Gode vitser , godt samspill , god timing og en sangstemme på høyde med det aller mest ordinære de har i utlandet . 
Jo da , Rune Bjerga har aldri vært bedre . 
Rune Bjerga har lagt seg på en trygg , ikkestøtende , jovial kem-lige-ikkje-dette-linje i sitt nye show . 
Han deler litt stand-up fra sitt rike liv , om muligheten for at sønnen blir hetende Julius Apeland , byggmestere i vranglås og den slags . 
Han har dette i ryggmargen nå , den tidligere brukthusselgeren fra Tjensvoll , og både tekst og timing er god . 
Røverhistorien om da han fristet sin kristne militærkollega ut i sorpedridasfristelsen er for eksempel meget godt fortalt . 
Litt kvile innvilges til publikum på en sang om stress og en `` jeg har hatt det for godt-til-å-lage.rap " '' " -rap , men det kommer seg fort . 
Ole og Sally Showet er variert . 
Stand-up , sang , publikumskontakt , små stikk med tull og tøys selvsagt et par imitasjoner . 
Sally om Mods-feberen , der kultureliten ( takk for at jeg ble nevnt ved navn ) får passet mildt påskrevet , er god , først og fremst fordi Sally-imitasjonen sitter . 
Den som ikke ler av `` må hålla opp " '' " og den påfølgende kneggelatteren må oppsøke fastlegen og sjekke nivået på oljen . 
Bjerga har med litt Ole Klemetsen , og Ole er fremdeles Bjergas beste figur . 
I likhet med Ole er Rune Bjerga et dra-te-tryne du bare må bli glad i . 
Han er ikke `` nå-må-eg-ver-løyen " '' " -anstrengt i ett sekund . 
Det er en befrielse , for da slipper vi å le på dugnad . 
Han framfører alt med største selvfølgelighet , helt naturlig , som om han består av 78 prosent vann og resten vitser . 
Bjerga har aldri vært bedre , og kombinasjonen med ham og Elisabeth Berg er meget god . 
Bjerga har altså tatt med seg revyveteran Elisabeth Berg på piano og tatling . 
Vi kunne godt hatt litt mer tatling . 
Elisabeth Bergs skravlekåna har vi sett i ulike sammenhenger tidligere , og det er en innernier hver gang . 
Je-je-je-je 
Det er nok en vanskelig balansegang , for Tatlå kupper alt når hun først setter i gang . 
Likevel , det setter fyr på rommet når hun forteller om da Marianne hadde kusmå og koffår foreldrene te an George Michael ikkje konne komma frå då han kollapsa i Wien vett du , ja han legge " seg'kje " ner for ingenting han , vettdu , det er akkurat som den gongen , og Ketil Stokkan , han har jo skreve så monge kjekke melodiar vettu ... 
Det var et smart grep å ta med både Tatlå-Berg , som vi kunne fått litt mer av , og Piano-Berg . 
Bjerga har , i et selvbevisst ( løst ) øyeblikk , funnet ut at han skal synge . 
En god del synging , med den stemmen unge Bjerga fikk utdelt i Vår Herres reservekø . 
Aldri bedre 
Vokalisten Bjerga hadde ikke kommet videre i Idol , men han synger ok , og målet helliger middelt i dette tilfellet . 
To av de beste passasjene i showet er sangnumre . 
Best er Cecili-je-je-je-sangen , der han framfører mild satire på bekostning av Arbeiderpartiets Egenes-strigla , Louis Vuitton-veskebefengte , gå-til-side-apekatt-for-her-kommer-jeg-ordførerkandidat Cecilie Bjelland . 
Sangen har snert , den tar dama på kornet og er framført med akkurat den lille respekten som manglet i forrige setning . 
Den avsluttende 92-sangspotpurimaratonen er en oppvisning i både hukommelse , timing og ibsens-ripsbusker-tungeteknikk , og det er altså her Tatlå for alvor slippes løs , og lukkemusklene i det humane dreneringssystemet virkelig får prøvd seg . 
Konklusjon : 
Bjerga har aldri vært bedre , og Elisabeth Berg er hans perfekte sidekick . 
Fett i 55 minutter Fredrik `` Fede " ' ' " Brimsø er bedre enn noen gang , men klokka løper fra ham mot slutten . 
Det er vanskelig å holde solokoken i nesten én time og et kvarter . 
Fryktelig vanskelig . 
70 - 75 minutter stand up er kanskje den vanskeligste humordisiplinen av dem alle . 
Det er bare de aller beste som klarer å bære formatet så lenge , helt alene . 
Fredrik Brimsø er i nærheten , og det er imponerende . 
Han er ikke helt fersk , men noen langmørnet humorbiff er ikke 25-åringen . 
Brimsø solodebuterte med « The long Show » ( 2009 ) og fulgte opp med « Madlatter » i 2011 . 
Jeg så begge forestillingene , og jeg så Brimsø i sin spede start sammen med Christian Danielsen og Alexander Posti i trioen 2 voksne og 1 barn . 
Det har strengt tatt stått talent i pannen på denne fyren siden han dukket opp i Gosenrevyen . 
Nå har han passert 25 år og tre soloshow . 
Spørsmålet er om det nå står « komiker » i pannen på mannen , ikke bare « talent » ? 
Goood tid Svaret er ja , på visse betingelser . 
Fede holder bra nivå i cirka 55 minutter . 
Han har bedre tekster enn før , han har lavere skuldre og han har større autoritet på scenen . 
Den lange tarmen fra Madla er en grunnleggende morsom fyr . 
Han har mange funnybones i kroppen . 
Han framfører vitser med største selvfølgelighet , med god flyt og fin timing . 
Best er han når han forteller historier og lar ting bygge seg opp . 
Forteller bakgrunnen , presenterer typer og folk og ikke har det så travelt . 
Sekvensen der han utleverer sin far – ingeniøren – er fornøyelig . 
Der får vi tid til å bli litt kjent med den tiltalte før punchlinene kommer . 
Det dukker opp flere skjær i sjøen når Brimsø har det travelt . 
Når historiene ikke får tid på seg , når vi ikke ser bakteppet skikkelig , da sitter ikke avslutningene like godt . 
I stand up-en er det mange ulike disipliner . 
Fredrik Brimsø gjør det definitivt best som historieforteller . 
Han er god når han spiller ut typene han vitser om . 
De korte , frekke , rappkjefta uppercutene er ikke like slagferdige som hans personskildringer . 
Ehhh ... hva ? 
Brimsø har også forbarmet seg over et av humorens enkleste , men også mest effektive , grep : 
Repetisjon . 
Cato og Reid fra Hundvåg dukker stadig opp , ingeniørens brøl gjentas og andre småting minner om tidligere vitser . 
Slike triks gjør at han slipper å mose inn poengene med teskje . 
Bra ! 
De beste tekstene har også den overraskende vendingen som kjennetegner god stand up . 
I 55 minutter viser Brimsø hva som bor i ham . 
Det siste kvarteret blir det for mye hopp og sprett . 
Plutselig dukker det opp en historie der en baby forveksles med en gammel mann . 
Vi som hører på får aldri satt den historien i en sammenheng . 
Hvem er dette ? 
Hva er poenget ? 
Da er det bare ikke morsomt . 
De siste femten minuttene er en langsom punktering . 
Finalen blir litt panisk , tekstene skranter litt og vi venter egentlig bare på å få klappet . 
Opprykk ? 
Fede er komiker , og selv om det nok var vel ambisiøst å passere timen på dette showet er det ingen tvil om kapasiteten . 
Det er fremdeles et stykke opp til de aller beste , men det skulle bare mangle . 
I dette showet kan vi ane god veiledning fra nestor Per Inge Torkelsen . 
Og de to er faktisk ikke så veldig ulike . 
Moderat frekke , gode fortellere og avvæpnende i sin selvutlevering . 
Hos jyplingen fra Madla er det framgang å spore . 
Han er mer sofistikert , tar seg litt bedre tid og virker å ha tatt et steg og to på skrivingen . 
55 minutter med godt stoff er som sagt imponerende , men kanskje de burde gått enda litt hardere til verks i sorteringsarbeidet . 
For å kjempe i eliten må man ha kondisjon til å stå hele kampen , og det gjenstår å se om Fede fikser opprykket . 
Gamle damer er lett å humre av Det er mye som er show når de drevne skuespillerne Sally Nilsson og Gretelill Tangen skritter ned fra teaterhøyden i Muségata og inntar revyscenen i Stavangeren . 
SCENEANMELDELSE : 
Her skapes humor i en livlig lek med fortidas sosiale klisjeer , som en heftig match mellom byens østkant og vestkant . 
Det holder langt på vei , skjønt noe savner jeg etter hvert . 
Vent og se . 
I de første scenene sørger de fire manusforfatterne ( se faktaboks ) raskt for å tegne to lettfattelige , krystallklare typer : 
Den pensjonerte Rosenberg-kokka Maggie som har pyntet sykehjemsrommet sitt med egenhendig broderte klokkestrenger som hun selv synes er vidunderlig vakre . 
` ` Å , så grusomme " '' " , utbryter derimot rommets nye beboer , enkefru Lillemor Lauritzen ( med z , som hun sier , på fisefin Egenes-dialekt ) . 
Begge skriker etter enerom da det går opp for hver av dem hvor utålelig romvenninnen er . 
Ganske tidlig ble jeg bekymret for hvordan en halvannen times forestilling pluss pause skal kunne bæres av den utslitte motsetningen mellom vulgær østkantoppførsel og jålete vestkantstil . 
Men min frykt ble snart gjort til skamme . 
Kvammen , Nag , Sægrov og Torkelsen har snekret en historie som har både hode og hale og får damene til å befinne seg stort sett i samme rom så lenge forestillingen varer . 
Der lar de stadig Maggie og Lillemor fortelle historier og huske hendelser fra fortiden som så bakes inn i en slags ny nåtidshandling , om enn syltynn . 
Jeg røper ingenting , men det er lett å humre av . 
Hva det går i ? 
Jo , manusforfatterne er innom en rekke tema : kontrast i klesstil , visuelt fornøyelig illustrert med kåneklær på Maggie mot frueframtoning hos Lillemor . 
Klasj i musikksmak , herlig løst med to radioer som på full guffe konkurrerer om å spille Mozarts `` Requiem " '' " på P2 og noe som ligner Skomværsvalsen på P1 . 
Kollisjon i dialekt blir et jevnt krydder i replikkvekslinger av typen `` ble du smolten på tykken ? " '' " fra en forskrekket Lillemor – `` nei , smelte på tjukken " '' " , svarer Maggie rett fram . 
Regissør Torfinn 
Nag lykkes for det meste i å lokke fram god timing og frisk fysisk utfoldelse hos skuespillerne , skjønt situasjonskomikken til tider blir vel billig . 
Her og der går det på tomgang , som når manusforfatterne har fått for seg at romvenninnene skal sultestreike for å få bedre sykehjemsmat og varianter av dette gjentas til det kjedsommelige . 
Hva er det jeg etter hvert savner ? 
Det er på en måte urettferdig å si det , for dette er jo stykket til de to skuespillerne alene . 
Men nettopp tosomheten deres blir et tveegget sverd . 
Sykehjemsrommet der vi utelukkende opplever Maggie og Lillemor , aldri andre rollefigurer , føles gradvis som en begrensning . 
Riktignok forsøker manusforfatterne å bøte på mangelen på utsyn til korridoren , dagligstuen og rommet ved siden av der en viss mann bor . 
Grepet er i stedet å la Maggie og Lillemor gjenfortelle hva som skjer der ute . 
Men kunne ikke Rogaland teater spandert noen birolleinnehavere ? 
Et komisk glimt av en streng bestyrer , en muggen pleier eller en klåfingret person fra naborommet ? 
Det blir rett og slett litt for mye bare de to , skvaldrende og tjatrende . 
Slemt sagt . 
Men jeg vil aldri orket å bo på samme rom som noen av dem . 
Vellykket tolkning av Hamsuns « Sult » Det er imponerende hvordan friteatergruppa Vrangforestilling med enkle regigrep og godt skuespill gjenskaper essensen av Knut Hamsuns utsultede forfatter . 
Det er ingen selvfølge å lykkes med en nytolkning av en berømt klassiker . 
Jeg syntes ikke ” Markens grøde – revisited ” fungerte særlig godt på Rogaland teater sist høst . 
Hvorfor blir jeg da fornøyd med det fire unge teaterentusiaster presenterer på Tou Scene ? 
Svaret er at flere vesentlige trekk ved romanens banebrytende sjelegranskning er godt ivaretatt . 
Nå kunne man tro at det viktigste ved den lutfattige jeg-figuren - inspirert av Hamsuns harde sult-vintre i Kristiania – er at han ber om medlidenhet fra folk han møter , fra romanens lesere og nå oss publikummere i 2017 . 
Jeg-personens selvironi 
Så langt derifra . 
Godt da at regissør Maria Drangeid ikke faller for fristelsen til å be skuespiller Joakim Borgen demonstrere sultfølelsen i kroppslige reaksjoner . 
Et banebrytende element ved Hamsuns ” Sult ” fra 1890 er at han , i motsetning til naturalistene som skrev før ham , lar hovedpersonen ironisere over sin egen situasjon . 
Dette går som en rød tråd i replikkene som er plukket ut , og framheves av Borgens utmerkede spillestil . 
I stedet for å ydmyke seg ved å framheve sult og pengemangel , gir han stolt fra seg et kronestykke og spør om han ikke faktisk skylder mottakeren dette fra før . 
Eller ta da hybelverten kaster ham ut på grunn av manglende husleie . 
Straks vrir han det til at han aldri har likt dette værelset fordi det har så simple gardiner . 
Komiske bipersoner 
Samtidig dukker det opp bipersoner som setter jeg-personens febrile tilstand og plagede psyke i komisk relieff , som da pølsekunden ( Malin Landa ) fråtser i pølser fra pølsekonen ( Lars August Jørgensen ) , eller pølsen blir til en sigar i munnen på redaktøren ( Landa ) som venter forgjeves på en artikkel fra jeg-personen . 
Godt spill ! 
Kostelig er også dialogen der jeg-personen overfor en mann i parken ( Landa ) presenterer sitt fantasifoster av en agent – J.A. Happolati – så vel som den skjønne kvinnen Ylajali . 
Hamsuns beryktede blasfemi mot Gud i ” Sult ” var så bitende at forfatteren dempet det ned i senere utgaver av romanen . 
Utdraget som er med på Tou Scene , fungerer slående idet jeg-personen gir tydelig beskjed om at han slett ikke opplever at Gud er med ham . 
Og hvis han var det , skiter han i det fordi Vårherre har stukket en finger i hans nerver og laget et åpent hull i hans hjerne ! 
Artig scenografi 
Mye humor oppstår også som følge av en enkel , men fiffig scenografisk løsning . 
Midt på golvet står skjelettet av et partytelt dekket med brunt papir og med hjul som gjør det mulig å trille stativet rundt på scenen . 
Gjennom forestillingen bryter skuespillerne hull og revner i papirveggene på uventede , ofte lattervekkende måter , som da Landa utkledd som pølse med ketsjup og sennep ( ! ) sleper inn Jørgensen i et lignende kostyme . 
Men så glir det komiske over i poesien idet Jørgensen blir til Ylajali som vrir seg sensuelt i et grønt stoff , som et sinnbilde på jeg-personens erotiske fantasier om henne . 
God bruk av scenerommet er det også da gardinene dras vekk fra vinduene i sluttscenen slik at vi får se lysene på fjorden utenfor . 
Det skjer mens jeg-personen forteller hvordan han gir opp å gå rundt i Kristiania og i stedet skaffer seg hyre på en båt som skal seile til Leeds . 
Velkommen igjen 
Dette er den andre av tre Vrangforestillinger jeg har sett ( deres ” Peer Gynt ” -versjon var strålende ) . 
Jeg sier som den gang – velkommen igjen med nye oppsetninger . 
Julens redningsnisser svikter aldri Slapstickhumor , ordspill , allsang , plaging av postansatte , vitser for de voksne og den klassiske kampen mellom de gode og den onde . 
Du vet hva du får av Barnas store julerevy , og godt er det . 
Barnas store julerevy 
- Nissene på tynn is . 
Med : 
Christian Eriksen , Kristian Arntsen , Ove Storland , Hans Petter Jørgensen , Espen Hana og orkesteret The Vidar Kenneths . 
Sted : 
Sola Kulturhus Spilletid : 
70 minutter 
Når et konsept har klart å overleve i 15 år , handler det ofte om nostalgi . 
Men for å kunne sette opp forestillinger i en hel måned , kreves mer enn som så . 
Nissene på Sola har gjort en formidabel jobb med å opparbeide seg en stor , lojal tilhengerskare , og suksessformelen ser ut til å være omtrent like deler gjenkjennelse og nytt stoff . 
Overbygningen kjenner alle som har fått med seg et show eller to : 
Den onde , trønderske Svartnissen ( Hans Petter Jørgensen ) jobber iherdig for å ødelegge jula , mens de trivelige nissene Mr. Caboom ( Christian Eriksen ) , Kissa Nissemann ( Kristian Arntsen ) og Ove Rocketroll ( Ove Storland ) drar i motsatt retning . 
Hvert år har ensemblet klart å komme opp med et nytt konsept for hvordan denne kampen skal utkjempes , noe som er imponerende i seg selv . 
De har også vært flinke til å hente inn gode gjesteartister . 
Hvem kan vel glemme John Brungodts gjenganger Piken med svovelstikkene ? 
Herlig snømann 
I år er det Espen Hana som er med , som snømannen Halve Kalle , og det fungerer helt strålende . 
Ikke bare er rollen et påfunn som skaper ordspillmuligheter av en annen verden , han drar også opp det allerede mer enn godkjente musikalske nivået noen hakk . 
I tillegg har han en naturlig humor som harmonerer perfekt med det faste ensemblet , og er snartenkt nok til å improvisere i samme stil som det faste manuset når noe går litt utenfor det planlagte . 
Voksenhumor 
For våre unger er det blitt en tradisjon å se Barnas store julerevy sammen med mormor og morfar . 
Hvert eneste år . 
Det er ikke godt å si om det er de yngste eller de eldste som synes det er kjekkest , for alle melder alltid om at de har storkost seg når det hele er overstått . 
Det er kanskje dette som gjør at nissene kan holde det gående for femtende år på rad : 
De har knekt koden med å appellere til de voksne , men uten at det går på bekostning av underholdningsverdien for de små . 
Vel er det en del vitser som ( heldigvis ) går over de minste hodene , men dette balanseres godt ut med ablegøyer som også får barna til å le . 
Smikkløye Humoren spilles like godt ut på det verbale som på det fysiske nivået . 
Scenen når snømannen forklarer at alle snømenn heter Kalle til etternavn , men at de har ulike kallenavn , som Snaus og Toms , er kostelig . 
Det samme kan sies om de obligatoriske kampscenene mellom Svartnissen og de andre , hvor gode lyseffekter og imponerende kroppskontroll hos spesielt Christian Eriksen , gir illusjoner av sakte film . 
Dette ble omtalt som kveldens høydepunkt av niåringene som var innhentet som konsulenter for anledningen . 
Opp og hopp 
Forestillingen byr også denne gang på passende mengder obligatorisk deltakelse fra oss i salen . 
Det slår åpenbart godt an hos ungene , og vi andre får bare leve med det . 
Det er uansett liten tvil om at dette grepet fører til at showet tilfredsstiller de med mest lopper i blodet . 
Her er det ingen som får sitte i ro i stolen i den drøye timen forestillingen varer . 
Det skal også noe til å kjede seg . 
Forestillingen er uten dødpunkter , framdriften er god , vitsene er bra , musikken er til tider glimrende , og nissenes ferdigheter som korister er så fornøyelig at man får vondt i smilemusklene . 
Man vet hva man får , noe som gjør dette til et trygt og sikkert valg for både store og små . 
Den småfrekke humoren bikker aldri over i det upassende , men er heller ikke tannløs . 
På vei ut i høstværet kan man ikke annet enn å smile fornøyd over at noen gidder å lage en så god og gjennomarbeidet familieforestilling hvert eneste år . 
Det fortjener nissene og deres trofaste medhjelpere all honnør for . 
Beste Løgnaslaget-revy på lenge « Løgnasevangeliet » er den beste revyen Løgnaslaget har laget de siste 10–15 årene . 
REVY : 
« Løgnasevangeliet » . 
Med : 
Per Inge Torkelsen , Dag Schreiner , Rune Andersen og band ledet av Bjørn Aslaksen . 
Sted : 
Stavangeren . 
Spilletid : 
85 minutter . 
Løgnaslaget har egentlig holdt et forbausende jevnt nivå siden de startet , sånn like etter jomfrufødselen . 
Det meste er ett knepp opp når Per Inge Torkelsen , Dag Schreiner og Rune Andersen klemmer til . 
Hornmusikk på den røde løperen , skikkelige tekster , god timing , gjennomarbeida revyviser , passe sprøtt , passe sykt , lit lunt , refsende mot de som fortjener en smekk og små løp ut på kanten . 
Denne revyen starter , slik det står skrevet i det gamle testamentet , med en vaskeekte revyåpningssang . 
Pang ! 
Dette er oss ! 
Her er det kjekt ! 
Sjekk denne semiavanserte potpurrien ! 
Så går Torkelsen og Andersen rett over i en kilevink til Tom Tvedt , en mann som strengt tatt har gjort parodien på seg selv i det siste . 
Andersen drar den litt lenger . 
De er knapt ferdige når Dag Schreiner , iført et triks fra Abrahams tid - kvinneklær , entrer tempelet . 
Hans Arja Saijonmaa-tolkning og « Jag Vill Tacka » er en ( av ganske få ) vellykka sleivspark revyfolket har laget til Facebook . 
Passe koko - og Schreiner kan sjunga hymner . 
En elegant overgang ( det er flere av dem , utmerket håndverk ) fører dem over i Torkelsens småsjuke quiz og en fin parodi på Stavangerkameratenes kozegladsang « Bare så du vett det » , som de har tilført blod og samsonsk slåssing . 
Rune Andersen er god på parodier . 
Når kommunesammenslåing skal diskuteres , det tørreste temaet siden for eller mot ørkenvandring , tar han 13 stykker , hvis vi noterte riktig . 
Et par klassikere ( kongen , Ari Behn , Hellstrøm ) og et par nye ( Bent Høie , Tord Lien ) . 
Nummeret burde hatt seg en liten tur til barbereren , men særlig Tord Lien og Hellstrøm var gode . 
Torkelsen avslutter med Bipolar Blues over samme tema , passende for en venstrepolitiker ( ka-tsing ! ) . Befriende Løgnaslagets fascinasjon for det litt babelsk bizarre fortsetter når Schreiner entrer scenen som kokk for å servere Torkelsen . 
Klassisk sketsj med ny vri . 
Ikke finsk denne gang , men HMO-kokk . 
Hylende latter i salen og to mann som setter hverandre ut . 
Veldig morsomt . 
Den som jevnt over ler mest er forresten kapellmester og salmemaker Bjørn Aslaksen , hvilket er meget fornøyelig . 
( Her er det på sin plass å nevne at en viss forkjærlighet for et litt katolsk revyformat er en fordel . 
De humorteknisk frikirkelige og nykarismatiske vil sikkert synes det er litt sånn mosebokaktig , men de vet hvem de er og kan søke forbønn ) 
Så skal denne truppen ha ekstra manna for å sette halen på grisen et par steder . 
Den nyfrelste tåkeforkynneren Tom Tvedt er nevnt . 
I « Hårsåre frisører » stiller de i niqab og hijaber og synger om en viss kvinne på Bryne hvis yrkestitteltittel kombineres med en mørk periode i den tyske historien . 
Veldig , veldig på sin plass , og befriende at humoristene tar på seg å fortelle hvor Kong David kjøpte ølet . 
Rune Andersens påfølgende Start-nummer er smertefullt og mangler kanskje litt for å komme i mål - omtrent som ... vel , Start . 
Beste på lenge 
Neste tempeltepperevning handler om ski og astma , med Andersen som svært fornøyelig idrettslege . 
En svært kort sang senere , egentlig bare en ny , elegant overgang , kommer kveldens kanskje fineste nummer . 
Egenes kristne mopedklubbs to representanter , ikke representonkler , forteller om seg og sitt . 
De liker ikke muhammedanistiske mopeder , for de kan man ikke kjøre svin med . 
En latterhøster av bibelske proporsjoner utstyrt med lun- og lynskarp Jesos-tulling , bedehus- og gamlis humor ispedd en kort sekvens der Ruth ( Schreiner ) blir hoien som David da han så Batseba på taket . 
Å stå for alle parodiene kan være en uriaspost , men Andersen imponerer igjen når forente artister skal synge for Donald Trump . 
I alder nærmer Løgnaslaget seg kanskje Metusalem , men de viser ingen tegn til å ha problemer med sareptakrukka . 
Tvert om , dette er nok den beste revyen Løgnaslaget har laget på veldig lenge - og det sier litt . 
For lite på spel 
Fann regissøren ingenting verd å setja på spel i Knut Hamsuns Markens grøde ? `` Mennesket kommer gående mot nord , " '' " les Kirsten Hofseth . 
Frå Knut Hamsuns nobelprisvinnande roman `` Markens grøde " '' " . 
Den er gammal , den er frå 1917 . 
Naturen blir intenst skildra , menneska nesten brutalt nøkternt . 
Isak Sellanraa byggjer seg ein gard med sine eigne to hender . 
Inger , med det stygge hareskåret , kjem til han , og blir hos han . 
Ho er snill , flink til å arbeida . 
Ho drep det eine barnet sitt , ei jente . 
Ho har hareskår , som Inger . 
Hamsuns skildring av moras kjensler då ho drep og gøymer barnet sitt i skogen ? 
Ei kort setning . 
Om at ho hadde krøller i nakken . 
Spennet er stort frå dei intense naturskildringane , den voldsomme trua på den sterke mannen og naturen , det romantiske synet på den sjølvberga bonden , den like voldsomme skepsisen til industri , handel , byliv , og pengar . 
Og den psykologiske innsikta , som med få ord ofte bare skildrar det ein kan sjå , og lar alt det andre stå og dirra i mellom . 
Og det er ikkje barnedrapet som kjem mellom dei to . 
Det er sansen Inger får for byen , der ho sona straffa si . 
Spelet Teaterstykket `` Markens grøde revisited " '' " gjer det med ein gong klart for oss at dette er eit spel . 
Det er her og nå . 
Skodespelarane virrar rundt på scena mens Hofseth les . 
Kva dei skal , er uvisst . 
Dei går ut og inn av roller , dei bytter på å vera Isak og Inger , sjølv den yngste jenta på scena er Isak i ei scene . 
Og visst er det komisk når den høgaste mannen av dei alle er veslesyster , og den aller minste jenta presenterer seg som storebror . 
Kirsten Hofseth har eit suverent nærver på scena stykket i gjennom , ho er fæle Oline , som ikkje kan få nok av kaffi eller av noko anna som er Inger og Isaks , ho skrøner og lyg og stel og skrøner igjen . 
Og dei tre frå barne— og ungdomsteateret er verkeleg flinke , dei er på scena nesten heile tida , det er stort prestert . 
Hint av alt 
I brokkar og brot får vi kontrastane mellom det gamle og det nye . 
Når Inger kjem tilbake , må alle vaska hendene med såpe før dei går til bords , den nysydde kåpa til den nye veslesystera er i latex , nabo Brede spring seg tussete på leit etter dyrt metall i fjella sine , garden hans går under hammaren til slutt , til stor ståhei , det blir fest og dekadense og gruvedrift . 
Innimellom får vi glimt av eit lite møte mellom dei to , Inger og Isak , ved peisen 
Der dei begge vedgår at dei ikkje klarte å vera mot den andre slik dei skulle . 
Og etter festinga og gruvedrifta og nabo Brede sitt fall , skal vi over til ei scene der Isak , som driv på med sitt , får eit tre over seg . 
Han treng hjelp , men nabo Brede `` tar blikket til seg " '' " og går igjen . 
Før Hamsuns tekst blir avbroten av teaterets Brede , som nektar og nektar og lyg og lyg , til eit talekor av " Isak'ar " som gjentek og gjentek at Brede let vera å redda han . 
Før gruvedrifta opnar igjen , men på den andre sida . 
Det finst jobbar her i regionen , fortel ein kapitalist . 
Dei treng kompetansen som finst her , men folk må flytta seg over på den andre sida . 
Den var vel kanskje til oss , til Stavanger ? 
Workshop Alle brotstykka og vendingane er sjølvsagt ein måte å halda fram avstanden til Hamsuns tekst på , visa at vi får ikkje heile , vi er ikkje i hans verd . 
Men til saman blir det utvendig . 
Hamsun blir verken snudd opp-ned , fillerista , satt på spel eller dyrka fram til rein essens . 
I staden framstår stykket som ein uferdig workshop , der ein bare leikar over brokkar frå Hamsuns tekst , utan å stoppa opp , gripa tak i noko , dyrka det fram , eller la leiken ta fullstendig ellevilt og heilt hinsides langt av . 
Ved heile tida å minna oss på at dette bare er eit spel over Hamsuns tekst , blir ingenting faktisk satt på spel . 
Bredes fall og industriens inntog verkar bare gammalmodig , motsetningane mellom by og land og ho og han bare litt komiske , som påfunn over ein gammal tekst som ikkje lenger har noko å bety . 
Kanskje , kanskje ikkje , eg vett ikkje Ære være Kristian Arntsen for alt han gjør for å redde verden . 
Showet klarer han dessverre ikke å redde helt . 
Stavangeren : 
Kristian Arntsen er en humanist av format . 
Han gjør mer godt enn man kan forvente av et menneske . 
Miljø , flyktninger , naboer , venner og mange andre kan skrive under på det . 
Derfor er det med litt tunge fingre på tastaturet vi konstaterer at dette showet dessverre ikke er kjempegodt . 
Arntsen har høyden inne , men ikke bredden . 
Noen innslag er virkelig morsomme . 
Zlatan er , som vanlig , fornøyelig galen . 
Gaute Haarrs omgang med gift i landbruket er fin . 
Kveldens absolutte høydepunkt kommer når han strever med å få gjøre folkavedet morsomt . 
Alvoret kommer brått og vondt . 
Klovnen kaster plutselig maska og fortellingen setter seg i mellomgulvet . 
Armar og bein Ironisk nok har første nummer utgangspunkt i en lang , lang flytur . 
` ` Gode frokost " '' " er , som for mange av stoppene i denne revyen , en koselig historie som aldri blir skikkelig morsom . 
Arntsen har fått mye teksthjelp fra Pål Mangor Kvammen og Ingvar Hovland . 
Begge har levert mye bedre før . 
Litt for ofte blir kompromisset mellom humoren og budskapet nettopp et kompromiss der begge taper litt mer enn de vinner . 
Si noe viktig , men ikke for viktig — på en litt løyen måte . 
Kanskje , kanskje ikkje , eg vett ikkje , som Zlatan sier . 
Arntsen har i utgangspunktet det som skal til . 
God timing , et fornøyelig vesen og evnen til å smile folk i senk . 
Her er han dessverre i ringen med for slappe tekster og for mye armar og bein til at vi puster ut , slapper av og ler . 
Figurer i veien 
Arntsen skal ha applaus for å prøve å lage løye av miljø , arbeidsforhold , innvandring , krig og elendighet . 
Der andre soser sammen hva som helt som folk ler av , der vil Kristian Arntsen noe . 
Han tviholder på tematikken og får inn noen muntre svingslag . 
Den ene typen overtar fra den andre . 
Gjengangeren `` Folkavedet " '' " blir for masete og langt , et par sanger kommer aldri over G+ og det blir for mye parykker og hatter og for lite Arntsen . 
Jeg kunne tenkt meg å høre mye mer av ham selv , uten parykk , fortelle om hvor morsomt det er å redde verden . 
Vi vet hvor morsomt det kan være . 
Magne Jarl og Stoffer og disse karene står denne gangen litt i veien for både vitsene og alvoret . 
Kanskje , kanskje ikkje , eg tror det . 
Haha , humrehumre , øhh , hæh ? ! 
Det foldes ut et knippe humorformer på Rogaland teaters hovedscene . 
De møtes med et spekter av reaksjoner , ikke bare gapskratt . 
Hvor mange ganger har ikke kommentaren `` humor er vanskelig " '' " falt hjemme i stua når tv-komikere forsøker å være morsomme . 
Noe lykkes , noe lykkes ikke . 
Sånn er det også på teaterscenen med `` Nerder " '' " , skrevet og regissert av Christian Eriksen og framført av sju skuespillere og en musiker . 
Mer av Eriksen , takk ! 
Den beste er Eriksen selv . 
Han har en formidabel evne til å bruke stemme og kroppspråk slik at han blir lattervekkende rar . 
Haha ! er reaksjonen i salen når han sier `` Ka va det nå ? " '' " som om han ikke skjønner hvorfor vi ler idet han kaller sitt stylofonorkester for SSO . 
Eller når han parodierer countryartisten Kenny Rogers og klukker som en høne . 
Kostelig . 
Dessverre er Eriksen litt for beskjeden til å dytte fram seg selv . 
Men det er deg vi vil se mer av , Christian ! 
Rammefortelling 
Manusforfatteren har laget en rammefortelling å hekte humorstuntene på . 
Ikke ustyrtelig morsom , men grei nok for å gi struktur til forestillingen : 
FN har bedt en gruppe rogalandsforskere – nerdene – om å teste tradisjonsrike humorformer og se hvor mye latter de vekker . 
Forskningsresultatet skal legges i en forgylt kasse merket `` Verdensbanken for humor " '' " som skal sendes til Svalbard . 
Humrehumre . 
Slik kan Eriksen introdusere tørre vitser , en sexfiksert farse , en satire over en politisk debatt om flyktningekrisen , en tragikomisk sketsj , alternativ humor , parodi , situasjonskomikk , ordspill , slapstickhumor og ironi . 
Resultatet er ujevnt . 
Min – og publikums – respons veksler fra haha , humrehumre , øhh til hæh ? ! 
Lang farse 
Det humres av farsen der oljerikingen Drittbært McBongofuck ( Espen Hana ) løper inn og ut av dører for å holde kone og elskerinne fra hverandre og samtidig lande en kontrakt med frøken Orkla Statoilsen mens oljeprisen ennå er på topp . 
Vi gapskratter da denne ( oljeprisen altså ) , personifisert i Roar Kjølv Jenssens gullkledde legeme , faller pladask , hvorpå det viftes med store , røde tall og en like rød bunnlinje opp av scenegolvets luke . 
Farsen er forestillingens lengste nummer og går etter hvert litt på tomgang . 
Øhh , sukker noen da Drittbærts sæd i elskerinnens hånd omtales som tapetlim . 
Haha , ler vi likevel da forskeren Kamilla ( Kamilla Grønnli Hartvig ) hevder at 13 prosent blant publikum ikke smilte fordi man lurte på om slikt sexprat egner seg på en statsstøttet institusjonsteaterscene . 
Storslagen tragikomedie Haha , skratter vi enda høyere da Nina Ellen Ødegård tøfler inn i stua som ytterst sliten dame . 
Med verdens sløveste stemme og tungsindige blikk snakker hun – katteeier , må vite – i telefonen med sin venninne , hundeeieren . 
Tragikomedien blir fullkommen da hun gir til beste historien om hvordan hennes mann omkom da han skulle måke snø på taket . 
Offda , sier Nina Ellen på ustyrtelig komisk vis . 
Hæh ? ! tenker jeg da Roar Kjølv Jenssen som `` humorepat " '' " forsøker seg på alternativ humor med en for lang introduksjon for å vri om på en tomatvits . 
Men premierepublikummet er av det vennlige slaget og ler av poenget da det omsider kommer . 
Hæh ?! er også min reaksjon da sjangeren ironi illustreres med Even Stormoen utkledd som bie og Grønnli Hartvig som blomst . 
Det avføder humring , men hvor er ironien ? 
Krevende utfordring 
Å få en stor forsamling til å le samtidig og av alt er en utfordring , ganske enkelt fordi tull og tøys treffer så forskjellig hos ulike mennesker . 
Dette blir utmerket illustrert av Stormoen som oppdager at parodiene hans faller døde til jorden fordi yngre folk ikke husker hvem Einar Rose , Rolf Berntzen og Francis Bull var . 
Selvfølgelig er det for mye å kreve at alt skal være like morsomt hele tiden . 
Så når jeg fryder meg over Eriksens elegante verbale timing ( `` hekkans wikipedia ! `` ) , kan andre kose seg med ordspill rundt elg . 
Les også vår forhåndsomtale av forestillingen : 
Navnet Jesus blekner litt Bjørn Eidsvågs forestilling `` Etterlyst : 
Jesus " '' " gir et varmt bilde av oppveksten på bedehuset . 
Synd bare at Guds sønn nesten forsvinner i artistens sluttpreken . 
Det er fascinerende at Det norske teatret lar Norges bamse av en artist , eks-presten Bjørn Eidsvåg , slippe til med en helaftens forestilling om barndommens helt , Jesus fra Nasaret . 
Men så har da nettopp dette teatret i en årrekke latt skuespiller Svein Tindberg lokke publikum i tusentall for å lytte til Bibelens fortellinger . 
Regissør Erik Ulfsby og hans teaterteam har gjort flere vellykkede grep . 
Forestillingen åpner med et knippe utsagn fra kjente humorister , politikere og andre nordmenn som i korte videosnutter svarer på om vi trenger Jesus i vår tid . 
Ja , nei , tja , iallfall moralens hans , svarer de . 
Bra . 
Så entrer Eidsvåg— scenen med nettopp Tindberg som sparringpartner i jakten på hvem Jesus er . 
Bedehusmiljø 
I forestillingens første time gjenforteller og iscenesetter de to Eidsvågs religiøse oppvekst i et lite bedehusmiljø i Sauda for 50 - 60 år siden . 
`` Jesus var min beste venn " '' " , synger han om sin barndoms Jesus-bilde . 
Som guttunge var han trygg på at tømmermannens sønn var glad i ham også `` når eg var litt ustyrlige og ville " '' " . 
Ikke noe julenissekrav om snille barn her , nei . 
I de sceniske opptrinnene levendegjør Tindberg skikkelser i Sauda , ofte med humoristisk-ironisk snert , alt fra svovelpredikanter som truet unge Bjørn med helvetet , til koner med sølvgrått hår som bar rundt på kaffekjelen på basaren til underarmsmusklene dinglet . 
Flott . 
Eidsvåg slår fast at – til tross for trusler om helvetet – var det fint å være barn på bedehuset og høre vemodig-vakre sanger akkompagnert av mandolin og sag . 
` ` Navnet Jesus blekner aldri , tæres ei av tidens tann " '' " , synger artisten , utmerket tonefulgt av bandet sitt . 
Endret Jesus-bilde Sentralt i forestillingen er at Eidsvågs bilde av Jesus har endret seg med årene etter alt det rare og negative predikanter har fått seg til å si om mannen fra Nasaret , men også etter den flotte inspirasjonen fra kirkeledere i Sør-Afrika og Latin-Amerika som kjempet mot apartheid og fattigdom . 
Artisten lot på 1960-tallet håret gro etter forbilde fra Beatles og Stones . 
Straks fikk han høre at Jesus var imot langt hår på gutter . 
Det blir skikkelig komisk da vi får se klassiske bilder av Jesus med langt hår projisert på veggen bak . 
Den parodiske framstillingen av hvordan predikanter mente langsom rytmisk musikk var noe Jesus kunne tåle , mens hurtig sådan hørte til Satan , er herlig formidlet av Eidsvåg . 
For filosofisk 
Men i siste halvtime blir forestillingen mye tyngre å gripe . 
Eidsvåg og hans dialogpartner Tindberg durer i vei med en kjapp gjennomgang av den eldste kirkehistorien for å påvise at Jesus-bildet er noe tilfeldig og menneskeskapt og ikke Herrens urokkelige ord . 
Muligens av redsel for at publikum ikke skal henge med i en så filosofisk diskusjon griper de to til humor og leser bisarre sitater fra Det gamle testamente som overhodet ikke har noe med Jesus å gjøre . 
Gradvis glir eks-presten over i rollen som predikant og summerer i en lang monolog opp sitt syn på oppstandelsen som et symbolsk håpstegn , skrifttroskap som en illusjon , samt syndefallsfortellingen som en tekst om å bli voksen . 
Hver for seg er dette svære tema som fortjener pusterom for at vi skal henge med . 
Som teateropplevelse fungerer det dårlig . 
Der et sted ble Jesus stilt i skyggen av Eidsvågs humanistiske budskap om at vi trenger kjærlighet . 
Navnet til den etterlyste blekner faktisk litt . 
Men i flere av Eidsvågs flott framførte sangtekster lever Jesus som en mystisk kraft , som når han runder det hele av med `` Floden " '' " der det heter : 
" '' " Eg lurer no på –- koffor drikk eg ikkje mer av deg ? / Koffor , koffor , når eg kjenne det goda du gjer med meg ? 
/ Det kan nesten virka som om eg prøver å unngå deg . 
" ' ' " Den sangen berørte denne anmelder langt mer enn Eidsvågs rasjonelle preken . 
En lang fest , baby ! 
Sommerrevyen i Sandnes leverer noe som funker fint for folkefestsegmentet , Rai Rai : 
Bifftallerken , revvy med to v-er og o-a-allsang-hela-natten . 
Folkefestfestival-festivalen er for alvor over oss . 
Heldigvis , eller Gud hjelpe oss alle , alt etter som . 
Nå blir det endelig litt liv Rai Rai ! i de pietistiskfrosne rompene som har vært i hi siden Gladmaten i fjor . 
` ` We Love the 80 " 's " " '' " i Sørmarka Arena sist helg , det kollektive utdrikningslaget på Vaulen lørdag kveld og Sommerrevyen på Sandnes er en slags kunst— og kulturgjødsel . 
Det lukter litt rart , men det funker som f. 
Sommerrevyen er en ultrafolkelig helaften på trebenker i et plasttelt på bryggå i / på Sandnes , med ( frivillig ) bifftallerken først og allsang Rai ! 
Rai ! til slutt . 
Allerede nå vet du om du hadde likt opplegget . 
Vi skal først konsentrere oss om hovedretten , som er revyen . 
Tre morogjøker fra Sandnes er forsterka med Trond Hansen ( Lompelandslaget ) , komiker Christine Hope og Petter Aagaard , hvis talenter strekker seg fra å være blodhard Prince-fan via musikalspill , funksanger og ansvarlig for den gode allsangstemningen , Rai Rai . 
Ujevn revy Revyen er litt ujevn , men den har sine øyeblikk . 
Noen klassiske revyviser , sketsjer med lokale størrelser og litt ymse og diverse er med . 
De går løs på mislykka kommunesammenslåing , en sikker vinner i Sandnes , og nedgangstidene i oljå . 
Flere steder har de gode utgangspunkt som stamper litt i utførelsen . 
Begravelsen til Iphone 5 , menneskets beste venn , er en god idé . 
Sketsjen er litt slapt redigert . 
Sketsjen om NAV-alkisene utenfor Madam Aase er klønete uelegant og nesten litt stygg , selv om den ender opp i en varm ode med kjenningsmelodien til Cheers . 
Christine Hope er rappkjefta og tenna på tørk-løyen som svigermor til Sigvart Dagsland og lokal guide . 
Sølvi Håland har en veldig søt vise om en forknytt grå mus som begynner å slå folk i hjel , Hansens Flatleggingssamba er spot on og gjengen på scenen klarer seg greit . 
Det er store fakter , mye ellevilt og og litt sånn `` åhaaaaarliga så gale " '' " . 
Bandet , med blåserekke , er godt . 
Folk klasker seg på lårene og ler , koser seg og har det skoi . 
Revyen funker , ingen tvil om det . 
Innslagene varer jevnt over litt for lenge , og noen kunne kanskje vært kutta . 
Tekstene er ok men mangler litt finesse for å matche de virkelig gode i faget . 
Ensemblet synger tåligt godt og etter fire år vet de godt hva som funker i teltet . 
Christine 
Hope er et godt tilskudd , akkurat som Roar Brekke var i fjor . 
Gutta Boys stiller i gyselige teglsteindresser . 
Både noe av sketsjene og tittelen `` Fra teglverk til latterverk " '' " vitner om et litt krampeaktig forhold til det Sandnes-lokale . 
Patriotisk er bra , men i Sommerrevyen blir det litt tvangstrøye noen steder . 
Rai Rai ! 
Det sagt : 
Stemningen denne kvelden var upåklagelig . 
Folk skåler og drøser litt mens revyen passerer live noen meter unna . 
De koser seg med bonger og revvy og biff og Rai Rai og der er lov å være blid i teltet . 
Sommerrevyen som konsept fungerer godt . 
Den er en snål hybrid av et restaurantbesøk , fest og et show der nachspielet er inkludert , og du vet om du liker den slags . 
Selve revyen er ikke så verst , men du må vite hva du går til . 
De ligger neppe an til støtte fra Kulturrådet med det aller første . 
Denne smaksdommeren forlot åstedet da allsangen seig på . 
I programheftet var det syng med-tekster på trøndermedly Rai ! 
Rai ! , `` Sommartider hej , hej " '' " , `` Vill , vakker og våt " '' " , `` Jag trodde anglarna fanns " '' " og så videre . 
Noen av oss får pressrier bare av tanken på dette , men igjen : 
Det funker , Rai Rai . 
Voksenpoeng i barneland 
Kanskje var dette året sommerteateret bikka litt for mye over fra barneshow til voksenløye . 
Synes den voksne . 
Ungene er helt uenige . 
De synes det var . ... 
— Dridbra ! 
— Hey ! 
Rolig nå , Ingrid ( 8 ) og Lykke ( 7,9 ) . 
For det første kan vi ikke skrive drid i avisa . 
Da risikerer vi at folk sier opp abonnementet . 
For det andre må vi ha litt kritisk distanse her , ikke bare være juhu ! 
Vi fikk snop ! 
Terningkast sju ! 
— Men pappa , det var veldig kjekt . 
Og løye . 
Og den kvide hesten var finast , eller ponnien . 
Ka synes du Ingrid ? 
— Njaaa , den kvide . 
— Jenter . 
JENTER ! 
Fokus ! 
Forestillingen . 
Ikke hestene vi klappet på veien til Hindal Gård . 
Jeg er litt over middels fornøyd . 
— Med den kvide hesten ? 
— MED FORESTILLINGEN ! 
« Askeladden og di » er en kreativ omgang med folkeeventyr , spilt av fem mann , to av dem kvinner , som har til sammen ørten roller . 
Masse tull , litt sang , god stemning , blodpriser på verdens minste poser med Sørlandschips i kiosken og alt er ved det gamle . 
— Du e jo bare dridsure , pappa . 
— Ne…ikke si drid . 
Jeg kan uansett ikke skrive det . 
Dessuten har jeg et frynsete rykte å ta vare på . 
Og ikke minst : 
Jeg har masse fint å si om denne lettbeinte , svette og litt sånn indierock forestillingen . 
Men jeg har også et par innvendinger . 
Les også : 
— Vi synes jaffal det var veldig kjekt . 
Hvis du ikkje synes det , då e du dr .. — IKKE SI DRID ! 
— Hehe , pappa sa drid . 
— Je . ... ha ... nok om det . 
Dette er en heseblesende ord- , tempo- og referanselek . 
Det skal gå fort , og det går fort . 
Problemet , mener jeg , er at det røres akkurat litt for fort i sausen . 
Det skjer litt for mye samtidig . 
Når det både er dialekthumor , fysisk moro , referansehagel og mere til , samtidig som historien skal fortelles , da ramler nok noen av . 
Jeg er heller ikke imponert over lyden . 
Litt veike høyttalere kombinert med autobahn-diksjon hjelper ikke . 
— Hva var det du ikke forsto pappa ? 
— Jeg forsto da alt ! 
Det var dere som sleit ! 
— Nei , vi forsto alt . 
— Ikke ta den tonen med meg , kjepphøye un…ok , gjenfortell historien . 
— Askeladden sovner , så skal han reise til Kongen for å vinne prinsessa på audition . 
— Ok , greit nok . 
Poenget mitt er at fra han sovner til han stapper hånda si i godtepåsen til prinsessa er det veldig mye som går over hodene til dere som er 7- 8 - 9 - 10 år . 
Ordspillene , referansene , dialektene og sånt . 
Alt dette skal være med , men jeg mener dette års sommerteater aaaaaaakurat har bikka over fra å være barneteater med noe for voksne til voksenteater med mye for ungene . 
De har laget mye skarp dialog , mye teater-meta-tøys , formatbrudd og sånne ting . 
Smart skrevet og ganske godt spilt , men something for the kids ? 
Nja … 
Det er mitt ankepunkt . 
Det , og temperaturen i salen . 
— Ja , det var varmt . 
Men i fjor var det enda mer dritvarmt ! 
— Aaaa .. du sa dri… glem det . 
Klart det blir varmt . 
Stykket spilles i et ulltelt inne i et drivhus om sommeren . 
men det gikk nå fint . 
En test : 
Hvem var det brødrene Per og Pål skulle ligne på ? 
— Marcus og Martinus . 
— Korrekt . 
Hva var det kongen fikk da de sang ? 
— Hæ ? 
— Nemlig . 
Martinitus . 
Ja , ja , — Ok . 
Skuespillerne , hva skal vi si om dem ? 
— De var gode , selv om Askeladden var litt kjedelig . 
De må bytte kostyme hele tiden . 
Plutselig er de troll , plutselig er de konge , plutselig er de Per og Pål og plutselig er de hu tantå . 
De så ligg svette ut . 
— Mmmm , jo , men dette er birollebonanza . 
Askeladden driver fortellingen . 
Komikken ligger i alt det han treffer på . 
Synes dere de var morsomme ? 
— Ja ! 
— Jeg mener det komiske talentet i truppen er noe ujevnt fordelt , i likhet med sangtalentet . 
Men det er noen aldeles strålende sketsjer her . 
Tantå te Askeladden , vaktene fra Haugesund og de demokratiske trollene var veldig gode . 
— Trollene fikk en på siden av meg til å grine . 
— De var jo litt skumle , eller ? 
— Ikke for oss da , men … 
— Nei , for dere er jo åtte år . 
— Mhm , men de små synes nok det var skummelt . 
— Dette er tiende året Rogaland Teater har sommerteater . 
Vi har sett åtte av dem . 
Det er en finfin tradisjon , også i år . 
Men jeg mener de skal passe seg litt for å kjøre fordi ungene . 
— Ja , pappa , for det hadde jo vært litt drid . 
Les også : 
Brutalt engasjerende Bach-tolkning 
Det lød noen gisp i salen da operasangeren spilte en prostituert mens hun sang om sine synder . 
Det er et velkjent grep å ta klassiske drama og plassere dem inn i vår tid . 
I Oslo har Den norske opera nylig spilt Puccinis `` Turandot " '' " – bygd over et gammelt persisk eventyr og med handling fra Kina – og iscenesatt historien meget virkningsfullt med personer i moderne klær , omgitt av flimrende tv-skjermer . 
Men aldri har vi vel sett en regissør løfte de religiøse kantatene til Johann Sebastian Bach inn i vår samtid så drastisk som det nå gjøres i Logen teater under Festspillene i Bergen . 
Det er blitt en underlig , brutal , men også engasjerende opplevelse . 
Regissør Peter Konwitschny , som er priset og æret for en rekke andre oppsetninger , avviser at han gjør det for provokasjonens egen skyld . 
Han mener at Bachs religiøse univers har godt av å slippe ut av det barokke ( kirke ) rommet der vi er så vant til å høre musikken hans . 
Det kan jeg saktens si meg enig i . 
Måten tyskeren gjør det på , er å la tre kantater akkompagnere hver sin livsfase i en kvinnes liv . 
I den første – `` Falske verden , jeg stoler ikke på deg " '' " – synges teksten av en ung , optimistisk kvinne som ennå ikke har skjønt livets alvor , nemlig at hun vil få seg en skikkelig nesestyver en dag . 
1.-akten er den mest underlige fordi det oppstår en mental kollisjon ved å høre den klassiske , alvorstunge musikken samtidig som sangeren vrir seg i dyna , står opp , pusser tennene , kler av seg , går i dusjen , velger dagens antrekk og sminker seg i det okergule rommet . 
Til slutt lokker hun sågar fem-seks kvinner fra orkesteret opp på scenen og danser disco-dans med dem mens resten av musikerne spiller Bach . 
Det gir en rar og lattervekkende effekt , utmerket formidlet og sunget av Christel E. Smith . 
Komikken er helt fraværende i 2.-akten , `` Mitt hjerte svømmer i blod " '' " . 
Nå er kvinnen blitt en erfaren , men svært sliten hore . 
Det lyder riktignok som klisjeenes klisjé å la en prostituert illustrere Bachs tekst om et menneske som angrer sine synder . 
Men en pyntelig frue med et vellykket vestkantliv ville knapt gitt oss samme innsikt . 
De nedverdigende horekundemøtene som iscenesettes i det røde rommet , får til fulle fram fortvilelsen hennes , ikke minst da hun prøver å ta sitt liv . 
Christiane 
Boesiger gir en praktfull tolkning , scenisk og sanglig . 
I sisteakten , `` Akk , hvor flyktig , akk , hvor tomt " '' " , sitter kvinnen visnet i en rullestol på aldershjemmet sammen med tre mer eller mindre demente eldre i det grå rommet . 
I tillegg til Boesiger benytter regissøren tre eldre operasanger som fortsatt har sine stemmer i god behold , og lar dem synge om livets forgjengelighet . 
Og selv om det i et komisk øyeblikk ser ut som de lurer døden , slutter forestillingen med Bachs tekstlige formaning : 
" '' " Den gudfryktige blir stående til evig tid . 
" ' ' " Jo , det funker og det fascinerer . 
Ikke fordi Konwitschny bygger en banal bro mellom 1600-tallets religiøse tro og vår tids sekulære livsholdning der Gud jo regnes som død . 
Men rett og slett fordi de to tenkemåtene kommer i dialog med hverandre på en måte som overrumpler og overrasker . 
Det er en aldri så liten bragd . 
Les intervju med stavangersangeren Christel E. Smith : 
Uforskamma . 
Over kanten . 
Stygg . 
Fantastisk . 
Jimmy Carr er drøy mot absolutt alle . 
Og han er briljant . 
` ` Jeg prøvde å skrive en så kort vits som mulig , så jeg skrev denne to-ords-vitsen : `` Dwarf shortage " '' " . 
Rod Stewart , som var gjest sammen med Jimmy Carr på tv-showet , slet med å holde maska , og Carr la til : 
Hvis du er dverg og ble støtt av den : 
Voks opp ! 
Dette er Jimmy Carrs stil . 
Han er kjent for tre ting : 
Sin esellignende innoverlatter , sin fantastiske evne til å verbalt skyte ned folk som avbryter ham ( vi kommer til bake til dette ) og ikke minst : 
Jimmy Carr er ruuude . 
Han er drøy , går etter alt og alle , vitser om alt og lar det gå sport i å trå på og over kanten . 
I to og en halv time tøyt det ut med sånt som du egentlig ikke skal le av i Kuppelhallen , men som appellerer til en mørk , litt forbudt side i oss . 
Stand up er en intellektuell øvelse for å framkalle en veldig primitiv reaksjon . 
Det blir veldig klart når du hører på folk som Jimmy Carr . 
Han er ytterst smart , velformulert og vet nøyaktig hvilke knapper han skal trykke på . 
Lo jeg virkelig av det ? 
Carr er ikke redd for noe eller noen . 
Kjønn , sex , rase , religion , utseende . 
Det er masse her som i utgangspunktet er for drøyt for veldig mange . 
Overgrep , drap , tragedier , sykdom og klassiske `` vær forsiktig " '' " -emner . 
Jimmy Carr er også et bevis på at alt — og da mener jeg absolutt alt - kan spøkes med under de rette forutsetningene . 
Hvis det du sier er morsomt . 
En godt plassert dvergvits ? 
Oh yeah . 
En voldtektsvits ? 
Jo , det fungerer . 
Denne mannen er et bevis på at så lenge du er morsom , kan du si hva du vil når konteksten er komiker , publikum , sal . 
I tillegg er han åpen om hva han gjør . 
` ` 
Min jobb er å få deg til å le " '' " . 
Flere ganger er den naturlige reaksjonen latter , så en hånd til munnen og tanken `` lo jeg virkelig av det ? " '' " . 
Et av spenningsmomentene blir hvor langt han vi trekker det , og han trekker det langt . 
Dette showet er omtrent en blåkopi av `` Funny Business " '' " som du blant annet kan på Netflix . 
Både onelinere , de små fortellingene og til og med småpraten med publikum har noen av oss hørt før . 
Men morsomt er det . 
Carr finner sine folk i publikum han kan tøyse med . 
Det kan være han men homobarten , IS-skjegget , han som ler på feil plass eller studenten som rekker opp hånden når han spør etter sykepleiere . 
Hvis du ikke var i Kuppelhallen fredag kveld , anbefales Netflix-showet — eller YouTube . 
Møte med Daniel Denne kvelden får Carr en utfordring . 
En person ler voldsomt etter en pulevits , og Jimmy sier hei , hva heter du ? 
Svaret er Daniel . 
Daniel viser seg å være en vaskeekte transperson . 
Plutselig har briten fått alle tiders mulighet til å trå feil , for her har vi et eksplosivt , minelagt , potensielt sårt tema . 
Og nå har han direkte kontakt med offeret . 
Han tar seg tid til en liten `` bra for deg " '' " og `` jeg vet det handler om identitet , ikke sex " ' ' " , men så får Daniel den samme behandlingen som alle andre . 
Tøff , frekk og morsom . 
En av årsakene til at Carr slipper unna med alt , er at han deler ut svingslag til alle . 
Hakker du på alle , inkluderer du alle . 
Alle nevnt , ingen glemt . 
Det er helt åpenbart at målet alltid er latter . 
En av superkreftene hans er måten han takler avbrytelser på . 
Han oppfordrer folk til å avbryte , rope ting og krangle . 
De som er djerve nok til å forsøke blir skutt ned på elegant vis . 
Han går etter mødrene , dialekten , yrket ditt og så videre . 
Denne delen av showet er en nytelse . 
Det går litt tråere nåe han viser tegninger med tilhørende onelinere , men jevnt over er dette veldig morsomt . 
Teaterstykket `` Kunst " '' " : 
Når delt smak truer vennskapet Teaterstykket `` Kunst " '' " handler ikke bare om kunstsyn , men også om hvorvidt vennskap tåler at man har ulik smak . 
Det er fornøyelig turnert . 
Først kan man tro at Yasmina Rezas skuespill fra 1994 bare handler om den hissige reaksjonen etter at Serge har vist fram et rådyrt kunstkjøp til sine to beste venner , Marc og Yvan . 
I så fall ville komedien fungert for de spesielt interesserte , de som gjerne engasjerer seg i en intellektuell drøfting av estetikk og samtidskunst . 
Men stykket favner mye videre . 
Mens de fleste ( kanskje ikke alle ? ) har sosiale antenner til å holde munn om venners kunstsmak , lar Reza diskusjonen om Serges kunstkjøp bli en nådeløs test på om kameratene vil orke å treffes igjen , gå på kino eller ut på byen for å spise . 
Hvordan kan et kunstkjøp skape full skjæring mellom venner ? 
Det skyldes selvfølgelig at karene , alle rundt 40 år , er vidt forskjellige : 
Serge er skilt lege med god nok inntekt til å kunne kjøpe et maleri av en berømt modernist til 600.000 kroner . 
Marc er luftfartsingeniør , fortsatt gift , og vil gjerne framstå som intellektuell , men motstrøms . 
Han blir aggressiv foran det dyre maleriet , et hvitt kvadrat på 1,40 x 1,40 . 
Serge blir dødelig såret av at Marc ler rått og kaller bildet for `` no " ' " dritt " '' " . 
Tredjemann , Yvan , er en mer tolerant type med lavt selvbilde som har gått i terapi i seks år . 
Han velger i det lengste å skjule sin innerste mening om Serges bilde , noe Marc snart mobber ham for ved å kalle ham en feig amøbe . 
Jo visst , her er det rikelig med karaktertrekk som lar seg kjenne igjen fra vår egen hverdag . 
Marc spotter høylytt det filosofiske begrepet dekonstruksjon , som siden 1960-tallet har stått sentralt i kunst— og litteraturkritikken . 
Artig nok går også Rezas stykke ut på å dekonstruere , det vil si plukke fra hverandre vennskapet mellom tre menn ved hjelp av grufull ærlighet . 
Også Marcs kone trekkes verbalt inn i smaksdommene , i likhet med Yvans tilkommende som han snart skal gifte seg med . 
Og vi ler med , for de tre mennene går mye lenger i ufine , sårende utspill enn de fleste av oss ville trives med i virkeligheten . 
Regissør Anders Dale sørger for at de giftige replikkene spretter som ping pong-baller i den sparsomt møblerte Intimscenen . 
Øystein Martinsen utformer legen og kunstkjøperen med en passe porsjon selvtillit , men også sårbarhet , Dale gir Marc den rette aggressiviteten og arrogansen , og Marko Kanic er perfekt til å framstille Yvans oppgitte nervøsitet som det ene øyeblikket er sytete , det neste påkaller vår medfølelse . 
Scenografien til Arne Nøst er superenkel , men for kjedelig ( etter min smak ! ) . Det irriterer meg at vi knapt får se det `` smøreriet " '' " ( Serges ord ) som henger hjemme på Yvans vegg , samt landskapsmaleriet som Marc er så stolt av at han eier . 
Jeg skal ikke røpe hvordan det går med det hvite maleriet mot slutten , bare si at det utsettes for en handling der man får lyst til å rope nei , stopp ! 
Og så er det tid for rekonstruksjon . 
Reza spør om det er mulig å bygge opp igjen vennskap der det har gått på nevene løs , bare fordi smaken er delt i tre . 
Svaret er håpefullt , heldigvis . 
Er du oppriktig nysgjerrig på selve kunstdiskusjonen , er det gullgjevt å lese kunstkritiker Trond Borgens artikkel i teaterprogrammet , der han redegjør innsiktsfullt om opplevelse og forståelse av samtidskunst . 
Det er så man kunne tro at Marc i sluttreplikkene har lest hva han skriver . 
Les også hva regissøren og skuespillerne har sagt om stykket : 
Les også fra Aftenbladets debatt i fjor om samtidskunst : 
Teaterets forunderlige `` how " ' ' " Spør ikke `` hvorfor " '' " mye rart skjer på scenen i Rogaland teater . 
Opplev heller `` hvordan " '' " . 
Skal man være i det sure hjørnet , kan du si at regissør Nikolaj Cederholm og komponistbrødrene Jens og Peter Hellemann har laget en sprikende forestilling bestående av tre vidt forskjellige akter som ikke henger helt i hop : 
Den første er en fantastisk oppfinnsom måte å formidle et knippe berømte hits på . 
Den andre bretter ut en giftig trekantkonflikt , dampende av sex og sjalusi i sangtekstene til Neill Cardinal Furio . 
I den tredje framfører 10 skuespillere og tre musikere hans småfilosofiske tekster på det mest overraskende vis . 
Men jeg gidder ikke lande i eddikskrukka . 
For skjønt de tre aktene gir meget forskjellige opplevelser , preges de av det samme kreative kvalitetsstempel signert de danske teatertrollmenn : 
Cederholm & Hellemann x 2. 1. akt : 
Hvordan binder man sammen Bill Withers hitlåt `` Lean on me " '' " med Rolling Stones " ' " berømte `` Satisfaction " '' " og `` Wannabe " '' " av Spice girls ? 
Jo , ved å snu opp ned på en velkjent triviell setting – kvinnen med møbelbutikkens monteringsbrosjyre ( morsomt nok kalt How ) – slik at den blir en festlig ramme rundt framføringene til vokalist Mareike Wang , hennes trommis , Trygve Tambs-Lyche , og bassist Mikaell Olsson . 
Bare gled dere til å se på hvilket kostelig vis de to musikerne trylles fram på scenen . 
Dernest er det en nytelse å høre hvor suverent og lekende Wang synger de nevnte låter samt `` You sexy thing " '' " og `` I still have " n't " found what I " 'm " looking for " '' " . 
Allerede her vinner hun tittelen som oppsetningens musikalske dronning , løftet fram av lekre regigrep og imponerende måter å skape musikk på . 
Dette hentes til fulle fram igjen i 3. akt . 
Så selv om `` sometimes in our lives we all have pain , we all have sorrow " '' " ( `` Lean on me " '' " ) , blir jeg trøstet av 1. akt . 
Bra ! 
2. akt : 
Tonen blir langt heftigere da Espen Hana , Wang og Svein Solenes entrer scenen i en slags realityshow-akt der de synger seg gjennom en bittersøt trekantkonflikt : 
Mareike var ( liksom ) gift i åtte år og fikk 2 unger med Espen , men brøt med ham etter at hun falt for Svein . 
Neill Cardinal Furio har i åtte sangtekster fanget essensen av de heftige følelser som kan oppstå mellom kjærlighetshungrige mennesker . 
Det hele formidles rått og festlig , i musikalsk forstand , i regigrep og i drepende replikker . 
Aldri har man vel sett to forelskede spille på samme munnspill så intimt . 
Herlig . 
3. akt : 
Så kan vi glemme fornuften og legge til side forstanden . 
Siste akt er delt opp i lidelse , død og oppstandelse , uten at jeg begriper hvorfor . 
Det er nemlig vrient å oppfatte alt i de engelske sangtekstene underveis . 
Men det gjør ikke så mye . 
Poenget er how – hvordan – akten er laget , og det er fascinerende nok . 
Mengden av oppfinnsomme lydene fra ensemblet er imponerende : 
Fra risting av potteplantegrener , bruk av kjøkkenmikser , gammeldags skrivemaskintasting , snorking , skrik , talekor , etterlikning av fuglesang , smelling med belter , smasking , kroppsklasking , for ikke å snakke om den fantastisk originale og vakre bruken av leirpotter i sluttsekundene . 
Jeg tar ikke til tårene av teaterkonserten `` How " '' " , det krever faktisk litt mer input til forstanden . 
Men lattermusklene blir strukket og hjertet får glede seg over samspillet mellom lyder , musikk og visuelle virkemidler . 
Det er sannelig ikke lite , bare det . 
Les hva regissør Cederholm har sagt om oppsetningen på forhånd : 
Anmeldelsen av `` Teaterkonsert Beethoven " '' " finner du her : 
Anmeldelsen av `` Teaterkonsert Mozart " '' " leser du her : 
En glitrende idè , strålende teater Jada , der satt den ! 
Statsteatrets `` Diktaroren " '' " er elegant , morsom og tankevekkende . 
Mer kan vi ikke kreve . 
Jeg har sagt det tidligere , og gjentar gjerne . 
Statsteatrets plan om fortelle , eller rettskrive som de sier selv , Norges historie gjennom 1000 år er en av de beste ideene i norsk teater . 
Så langt har imidlertid de fem forsøkene , som startet med en ellevill og lovende versjon av vikingtidens slutt i 1066 , vært svært ujevne . 
I går leverte de sitt sjette og desidert beste bidrag , stykket `` Diktatoren " '' " som handler om de harde mellomkrigsårene . 
En forestilling som virkelig kan anbefales Europa i krise Utgangspunktet er fascismens og nazismens frammarsj i Europa , også i Norge , og økende arbeidsledighet . 
Vi møter et lite teaterensemble som går konkurs , men inn fra høyre kommer pengesterke krefter som vil redde teatret på betingelse av at neste forestilling er en hyllest av Vidkun Quisling . 
Teatersjefen , som gjerne vil ha sin kunstneriske sti ren , nekter , men lar seg overtale , og derfra og ut er dette en historie om idealismens nederlag i møte med virkeligheten , pragmatismen og mulighetene for enkle snarveier ut av egne problemer . 
Velkjente , men gode grep 
Det høres ganske så dystert , og ganske så lettvint ut , og historien er virkelig enkel langt forbi det tåpelige . 
Men på velkjent , og likevel forfriskende , vis blir dette en dobbel beretning : 
Vi følger jo også teatrets arbeid med stykket de skal sette opp , et drama om den fattige , norske jenta som blir lurt og misbrukt av den sleske jøden før hun blir berget av gode nordmenn , de som endelig har innsett hvor truet de norske verdiene er , de som har skjønt hvor farlige jødene er , hvor raskt kommunistene kan overtal landet , og hvor viktig det er å handle — tiden for forsoning og dialog er forlengst forbi . 
Den historien får vi først i referats form når teatersjefen går gjennom manus , dernest bitvis når skuespillerne øver inn forestillingen , og til slutt i en stumfilmaktig versjon av det banale våset dramatisert med stort patos og hemningsløs sentimentalitet . 
Helt uten humor , selvsagt , helt uten ironi , helt uten distanse , helt uten motforestillinger . 
Fullt av humor 
Men stykket vi får se , altså stykket om stykket , er det motsatte . 
Det er fullt av humor og galskap , og nettopp derfor blir `` Diktatoren " '' " så bra . 
Kraften i denne forestillingen ligger nemlig i miksen av det latterlige og det dype alvoret : 
Yngve Sundvor , som leder teatret og lager forestillingene i nært samarbeid med skuespillerne , har denne gang et aktuelt og dramatisk bakteppe han tidligere har manglet . 
Når vi følger det lille teatrets arbeid med fascistenes propaganda , kan ingen unngå å se de åpenbare parallellene til dagens politiske debatter . 
Samtidig legger Statsteatret inn fullt av komikk . 
De fire skuespillerne Per Kjerstad , Cato Skimten Storengen , Kim Sørensen og Linda Mathisen går inn og ut av små og store roller , de overspiller intenst , er fysiske i sin slapstick-komikk og leverer blødmer og doble bunner som skaper den distansen publikum må ha for at ikke nærheten til dagens situasjon blir banal , påtrengende og altfor politisk korrekt . 
Kort sagt : 
Gratulerer , dette er det beste Statsteatret har gjort — endelig er en glitrende idé gjort om til en forestilling som virkelig kan anbefales . 
Les mer om Statsteatret : 
Moro med McIntyre Michael McIntyre viste DNB Arena kvifor han er den folkekjære kongen av britisk komedie . 
— Hai , hai . 
Hai , hai . 
Hallo Stjavænger ! 
På den svære scenen i den store hockeyhallen stod ein ganske liten mann i lue og skjerf frå Oilers . 
Han smilte , kvekka `` hai , hai " '' " og ein slags versjon av `` æ , ø , å " '' " – `` dei vanlege bokstavane i alfabetet var altså ikkje nok for dykk nordmenn , nei " '' " – og prøvde seg på eit par setningar på eit slags norsk . 
Og han hadde dei 5000 i DNB Arena i si hole hand frå første sekund . 
Michael McIntyre hadde med andre ord gjort heimeleksa si . 
Som den drivne toppkomikaren han er , veit han at den beste måten å fri til eit publikum på , er å visa at du har lagt deg litt ekstra i selen for akkurat dei ; at me som har møtt opp i kveld får noko spesielt . 
Dermed starta showet han har turnert Storbritannia med det siste halvåret – `` Happy and Glorious " '' " – med referansar til Stavanger , til Oilers , til sardiner , og til funnet av olje i 1969 . 
Og så skrytte han litt av publikum – nok ein måte å skapa kjærleik mellom sal og scene – for å vera så velvillige , for å le av alt han sa : 
— Men det skjer vel ikkje så mykje her til vanleg . 
Det einaste de hadde å gjera på i går , var vel å sjå på snø bli til sludd , sa McIntyre , før han tok fatt på det som nok er det eigentlege showet hans . 
Snill og morosam Michael McIntyre blir marknadsført som ein komikar med sylskarp observasjonsevne og ei eiga evne til å laga vanvittige scener av kvardagslege situasjonar . 
Han er ikkje frekk , han er ikkje på kanten , han provoserer ingen , verda utanfor kvardagslivet eksisterer ikkje i McIntyres repertoar . 
Han er den snille , folkelege komikaren som snakkar om kona og ungane sine , om dei små handkleda på hotellet , om at han er litt for tjukk . 
Det er sånt materiale som så mange stand up-komikarar prøver seg på , men som det skal særs mykje til for å lukkast med . 
Det er vanskeleg å vita nøyaktig kvifor McIntyre får det til utan å bli platt og uinteressant . 
Men han har altså eit heilt spesielt komisk talent , fantastisk observasjonsevne , sylskarp timing og akkurat passe balanse mellom gjenkjenning og originalitet . 
Alle som har lege i ei dobbeltseng med nokon , kjenner igjen rare sovestillingar og den manglande matchen mellom favorittsovestilling og filmversjonen av romantisk samliv . 
Men dei færraste ville klart å snakka , og få 5000 menneske til å le seg skakke , om bifokale briller og optikarar . 
( Eg skal ikkje ein gong prøva å forklara vitsen . 
Du må nesten ha vore der . 
) Flyplassen Den einaste gongen eg lurte på om det var på veg til å bli litt døllt , var i nummeret om kappløpet mot bagasjen og køkultur på flyplassar . 
Fly ( plass ) humor er gjort , med vekslande hell , av så mange komikarar at det nesten burde bli forbode å gjera meir av det . 
Men eg tilgir McIntyre , kanskje fordi han gjekk rett over til å fortelja kor underleg det er for han å koma til eit heilt anna land , eit land med æ , ø og å , og oppleva at folk skjønar kva han seier . 
Sjølv om han jo lurte på om me lo bare for å le , utan å skjøna eit kvidder av kva han eigentleg sa . 
McIntyre bruker både kropp og scene for alt det er verdt , i tillegg til det verbale og mimikk formidla over store skjermar . 
Han går og går , både når han gjer sitt funny walks-nummer , når han skal illustrera britisk kø-kultur og når han undrar seg over svingdøras funksjon og verkemåte ( det er jo alltid ei vanleg dør rett på sida . 
Og kor ille er det ikke å hamna i ei trong svingdørluke med ein komplett framand ... ) 
Balkong ? 
Etter ein time og ti minuttar takka han plutseleg for seg , men var tilbake etter cirka 40 sekund for ekstranummer . 
Som han igjen la til Stavanger , og som igjen viste at han har førebudd seg for akkurat denne kvelden . 
For oss : 
— På veg frå flyplassen la eg merke til at de har balkongar med tak over . 
Er det normalt i Norge ? 
Er ein balkong med tak over eigentleg inne eller ute ? 
Gudane veit . 
Og så var oppvarmar Paul Tonkinson også god . 
Det skal han ha . 
LES OGSÅ : 
En enkel komedie om forspilt liv Der Tsjekhov er antydende i sine skuespill , er `` Vanja og Sonja og Masha og Spike " '' " overtydelig . 
Stykket byr på to timer med enkel humor rundt menneskelig svakhet . 
Det er ikke noe galt med lettfattelige skuespill uten den store underteksten . 
Men når norgespremieren på Christopher Durangs stykke « Vanja og Sonja og Masha og Spike » lanseres med å peke mot det dype alvoret hos den store dramatikeren Anton Tsjekhov såvel som den absurde selvopptattheten i Woody Allens filmfilgurer , blir skoene en smule for store . 
Det sies om de fiktive personene i Tsjekhovs berømte stykker `` Onkel Vanja " '' " , `` Måken " '' " , `` Tre søstre " '' " og `` Kirsebærhagen " '' " at de er krevende å spille fordi det flyter en understrøm av følelser under all dialogen som handler om dagligdagse emner . 
Dermed må publikum selv fylle ut , dikte med og leve seg inn i skikkelsenes indre liv . 
En slik vemodig eleganse uteblir i Durangs stykke . 
Visst drikker Vanja og Sonja på 15. året sin morgenkaffe mens de krangler om trivialiteter . 
Men de forteller oss også i overtydelige ordelag hva som plager dem : 
— Jeg har forspilt mitt liv . 
- Jeg føler meg ubetydelig . 
- Jeg er ensom . 
Og sannelig , Vanja og Sonja og Masha og Spike eksellerer i selvopptatte replikker . 
Men der Woody Allens filmfigurer er urbane intellektuelle fra New York som nevrotisk drøfter sitt sexliv med sine venner , med psykologen eller sågar med Freud , der er Durangs skikkelser trauste personer fra landet , les Jæren , i dramaturg Michael Evans og regissør Vegar Hoels tolkning . 
Man bør altså rydde unna de litt for store skoene for å få utbytte av forestillingen på Intimscenen til Rogaland Teater . 
Men da er det fullt mulig å more seg over den farseaktige komikken som skuespillerne Nina Ellen Ødegård , Marko Kanic , Ingrid Rusten og Roar Kjølv Jenssen skaper , greit assistert av Mette Arnstad i den underlige birollen som den synske Kassandra samt Silje Salomonsen som den naive ungpiken Nina . 
Den manglende dybden i manus og personskildring berges på mange vis av den velopplagte innsatsen til hovedrolleinnehaverne som utfolder seg det ene øyeblikket i lystige fakter , det neste i selvmedlidende geberder og mimikk for å belyse stykkets tema : 
At alle misunner noen andre som har lykkes bedre , og er livredde for at livet går dem forbi . 
Herlige kostymer , for lang monolog Hoel har også ansvar for scenografien . 
Den eføyovergrodde , lett kaotiske verandaen fungerer godt og gir illusjonen av utsikt til et tjern der en blå hegre vader — og den uforbederlige jålebukken Spike bader naken . 
Hoel fortjener også ros for kostymene , i særdeleshet de herlig lattervekkende Snøhvit- og dvergdraktene i 2. akt . 
Men det er som debuterende regissør Hoel har hatt den største jobben . 
Her synes jeg det glir greit i 1. akt . 
Men da Vanja mot stykkets slutt får prøveframført sitt merkelige skuespill , blir det mye langhalm mens tilhørerne står / sitter og lytter . 
Vanjas ærlige monolog om alt han savner fra 1970-tallet i motsetning til det fragmenterte tøyset vi morer oss med i dag , er på mange vis vektig . 
Men teksten er dessverre altfor lang og full av gjentakelser , dermed er den langt mindre rørende enn den kunne vært . 
Les også forhåndsomtalen av forestillingen : 
Wow , er det sånn Ibsens Nora egentlig er ? 
Dristige valg gir `` Et dukkehjem " '' " et nytt liv . 
Uten at publikum må reise 140 år bakover i tid . 
Er det mulig å fjerne selve ideen i et drama uten at det hele ramler sammen ? 
Går det virkelig an å kutte nervestrengen , den bærende tanken som i over hundre år har båret et av verdenslitteraturens store teatertekster ? 
Altså : 
Kan Ibsens `` Et dukkehjem " '' " framføres uten sterke koblinger til kvinnekamp innenfor strenge sosiale samfunnsstrukturer ? 
Ja , svarer regissør Audny Chris Holsen og foretar dermed et uhyre dristig valg : 
Hun insisterer på at Ibsens drama er tidløst , at det ikke forutsetter at publikum foretar en mental tidsreise 140 år tilbake i tid , at teksten rommer spenninger og innsikt som ikke først og fremst handler om kvinnens rett til å gå . 
I flere intervjuer har hun snakket om å finne de andre lagene , den psykologiske spenningen framfor den politiske , det menneskelige drama framfor det sosiale , den indre striden framfor kampen mot konvensjonene . 
Les hva regissøren sier : 
Strålende Guren Etter å ha sett hennes drøyt to timer lange versjon , er det ikke vanskelig å gi henne rett : 
Nora-figuren er enda mer interessant når hun får utfolde seg utenfor en forenklet , og dels foreldet , rettighetstematikk . 
I Helga Gurens nåtids-skikkelse blir Nora mye mer ; en kvinne som er så sammensatt at det river henne i stykker . 
Nettopp der ligger både styrken og hovedutfordringen i Holsens oppsetning : 
Sprangene er bråe fra den shoppingglade påfuglen som er en kulisse både i eget og andres liv , til den dypt reflekterte kvinnen som plutselig foretar valg som endrer framtiden for henne selv , hennes mann og hennes barn . 
Men Guren behersker kontrastene på imponerende vis , fra hun møter oss som en levende rosablogger full av tanketomt overflatesnakk , til hun forlater oss som en moden og selvbevisst og ansvarstynget kvinne . 
Innimellom følger vi voldsomme skifter , gledesutbrudd og dyp fortvilelse — vi ser hvordan hun dras inn i mental ubalanse , vi ser hvordan frykten for fortiden eter henne , hvordan hun leter etter utveier uten å finne dem . 
Det er skuespill på meget høyt nivå og selvsagt helt avgjørende for å lykkes - få av Ibsens skuespill er så konsentrerte om én bærende rolle som `` Et dukkehjem " '' " . 
Dramatisk helhet 
Likevel bæres ikke Holsens oppsetning bare av Gurens prestasjoner . 
Hennes retningsvalg gjennomsyrer hele forestillingen - fra scenografens røde scene av stoffer og puter og kosedyr til bipersonene som først mot slutten får bli mer enn kulisser rundt Nora : 
Anders Dale er sterk i rollen som hennes mann , velmenende , selvopptatt og så beskyttende og nedlatende at han nesten gjør henne usynlig . 
Marianne Holter funker godt som gamlevenninnen Kristine , stykkets mest rasjonelle stemme . 
Even Stormoen gjør som alltid jobben solid , denne gang som den lett kyniske og døende legen , og Øystein Martinsen er fin som den ytre trussel , mannen som kjenner Noras hemmelighet og dermed kan ødelegge alt . 
Alle disse fire karakterene gjennomgår i overkant store endringer i løpet av kort tid , men det er ikke mer problematisk her enn i Ibsens tekst . 
Utavsegselvopplevelse 
Til sist : 
Holsen holder seg i all hovedsak til Ibsens tekst , om enn ikke ordrett . 
Men heldigvis legger hun inn partier som forlater det realistiske , dialogbaserte teateret : 
I små scener tar virkeligheten en pause , og vi kryper inn i sjelene - musikken blir disharmonisk , Nora og de andre rykkes ut av seg selv , er i ferd med å falle og drives inn i en koreografert ubalanse som blir sterke , visuelle kommentarer til det vi nettopp har sett og hørt . 
Flott ! 
PS : 
Anmeldelsen er skrevet på bakgrunn av generalprøven fredag . 
Sally ! 
Maktå-arven er sikret " ' ' " Maktå på Straen " '' " vil treffe sitt kjernepublikum midt i latter— og mimremusklene . 
Og Sally har absolutt fått en verdig arvtager . 
Sally Nilsson har spilt Maktå i 1976 , 1988 , i 1997 og sist i 2007 . 
Hun har eid den rollen . 
Nå har en ny dampveivals av et kvinnfolk overtatt , og vi kan godt røpe det med en gang : 
Sigrun Eriksen , som gjør et stavangersk etterwirkolahopp her , er knallgod i rollen som Fru Lava Snørteland . 
Noen få vil nok mimre seg tilbake til Sally , men ikke mange . 
Eriksen har saft i replikkene , svinger kjeften med autoritet , er passe brauten og passe omsorgsfull når det kommer til stykke . 
Det er selvsagt ekstremt viktig , for alt kretser rundt henne . 
Vi tar de andre , først som sist . 
Dag Schreiners versjon av Børe er , som seg hør og bør , en tøffel som egentlig bare vil ha en dram og en tur til Amsterdam . 
Schreiner passer rollen , særlig når han spiller mot Maktå . 
Da er han spak , kuet og kledelig underdanig . 
De to mest karikerte rollene har Torfinn Nag og Elisabeth Berg , henholdsvis Søren Holt og Jomfru Bertelsen . 
Nag har fått et par fine repetisjonsøvelser som etter hvert blir veldig festlige , mens Jomfruen er spesielt herlig når hun mister prektigheten i sitt sangnummer . 
Veeeeldig 
Vi noterer også at hele ensemblet synger godt , vel så godt som de gjorde i den siste teaterversjonen . 
Teaterets 2007-oppsetning av « Maktå » var , så langt jeg husker , en anelse strammere og litt mer dempet . 
I Stavangeren spares det ikke på faktene . 
Figurene er karikerte , men det tåler dette stykket godt . 
Børe blir veeeeldig ustø i knærne når Maktå viser seg , Syvrin er veeeldig ivrig , Søren Holt veeeldig rotete og så videre . 
Men som sagt , denne komedien tåler det godt . 
Du får også se Pål Hjelm syngende i kvinneklær , en annen klassisk stavangerøvelse . 
Den seansen gjør han mye ut av , og her når lattersalvene sitt klimaks på premierekvelden . 
Kveldens beste øyeblikk er likevel når Siri Sæbø synger `` Marens vise " '' " . 
Det var vakkert . 
Et par imponerende minutter av ynde , nærvær og vokaloppvisning . 
Sæbø har allerede en fyldig CV i ung alder , og hvis du ikke har fått den autografen ennå , bør du være rask . 
Hun er jevnt over strålende . 
God , gammel årgang « Maktå på Straen » er på alle måter et tilbakeskuende , historisk stykke som med gamle revy- og teaterknep forteller en underholdende røverhistorie . 
Denne oppsetningen er akkurat sånn de fleste forventer den skal være . 
Språket er 90 år gammelt . 
Det pisker ikke stykket framover , men det tilfører den forventa koloritten . 
Humoren er også 90 år gammel , mer forsiktig og tuftet på litt andre ingredienser enn dagens vitserier . 
Regissør Pål Mangor Kvammen har tatt Leiv Isaksens klassiske stavangerkomedie for det den er , en ganske enkel historie som bæres fram av typer som sirkulerer rundt Maktå . 
Det er forviklinger , kjærlighet og hendesløysa rundt ei dame som styrer alt og alle med trusler om juling . 
På premieren var det klasking på lår , tilløp til sang , klapping og rikt med latter . 
Ankepunkter ? 
Nja , noen vil stusse litt over dialekten til en eller to skuespillere . 
Det bryter litt med resten , men ikke mer enn at det aksepteres . 
Noen steder har de det litt for travelt og teksten drukner i tempoet . 
Andre steder kunne kanskje et par replikker vært kuttet . 
Men det er småting . 
` ` Maktå på Straen " '' " har alltid delt folk på midten . 
Noen får helt eksem og spader og synes stykket er noe håpløst , avleggs rør som bør få ligge . 
Andre – svært mange – har stor glede av en humoristisk hilsen fra et fordums Stavanger , med koselige , kjente sanger , overdrevet galne folk , språk fra en annen tid og kostelige fornærmelser . 
Sånn vil det alltid være , og denne oppsetningen endrer ikke en millimeter på det . 
` ` Maktå på Straen " '' " vil treffe sitt kjernepublikum midt i latter— og mimremusklene , slik det alltid har gjort . 
Les også : 
Pulsdemper før jul Kjell Inge Torgersens `` Julelegender " '' " er en fin kaosdemper før jul , selv i den reduserte versjonen av den oppskalerte versjonen . 
Kjell Inge Torgersen startet sine `` Julelegender " '' " for sju år siden , den gang i Bispekapellet . 
Nå har han flyttet seg over i Frue kirke ( Hetlandkjerkå ) . 
Det betyr større forhold , på godt og vondt . 
I kapellet var det bare ham og gitarist Aril Schøld , ingen mikrofoner eller forsterkende effekter eller nips . 
Det gjorde opplevelsen enda nærere , mer intim og spesiell . 
Nå har han med seg tre musikere , mikrofoner , lyd— og lysfolk , mer drama og i det hele tatt . 
Det minner litt mer om ... vel , andre forestillinger og konserter nå , men bare litt . 
Noe av magien med en pitteliten forsamling er borte . 
Gevinsten er større musikalske muligheter . 
Denne kvelden hadde oppskaleringen fått et skudd for baugen med en sengeliggende og penicillin-knaskende bassist . 
Bjarte Mo ( fiolin og kor ) og Aril Schøld ( gitar og kor ) kompenserer ganske godt for bortfallet , men musikk arrangert for fire er nok best når den framføres av fire . 
Puslespill er på sitt beste når alle bitene finnes . 
Motstrøms 
Det de spiller og synger er det imidlertid ikke så mye å utsette på . 
Etter en less is more-tankegang maler de fint rundt Torgersens nynorske sanger og gjendiktninger . 
Litt kammerpop , litt folkemusikkinnslag og varmt , flott og kledelig . 
Schøld basser litt for å kamuflere forfallet . 
I sentrum står en sterk vokal , også den varm og følsom . 
Å synge i et kirkerom , utnytte klangfordelene og hoppe unna de potensielle klangfellene , er noe Torgersen mestrer til fingerspissene . 
Torgersens forestillingstvist er at han forteller skråstrek leser en fortelling som han sper med sanger . 
Grunnfortellingen tar opp i seg to andre fortellinger . 
Rammeverket er godt , selv om budskapet kanskje er julemotstrømsopplagt . 
Lykke i ting , eller lykke i tilværelse ? 
Pakkane eller folkå ? 
Julens forkvakla logikk og paradoks i en ny drakt med litt mystikk og masse medmenneskelighet . 
Torgersen er en god forteller . 
Rolig , tålmodig og bombesikker i framføringen . 
Manuset er fysisk i hendene hans hele tiden , dette er ikke skuespill , men man får aldri følelsen av å bli lettvint lest for . 
Grepet med å vikle inn to små fortellinger i den store er smart , og strengt tatt er disse to , i all sin korthet , vel så gode som den store . 
Ned med pulsen 
Det er en inderlig time du får servert . 
Rolig , men intens . 
Undertegnede har ikke et inderlig følelsesbein i kroppen , men sannelig om ikke dette var pulsdempende og fint også for oss lett avstumpa feilvarefolk . 
De som lider av spontane eksemutbrudd ved litt patosinderlighet kan nok kjenne litt på det , men Torgersen sine holder seg ifølge denne smaksdommeren seg nær grensa , men ikke over . 
Det er sakralt uten å bli klamt . 
Jesusbarnet lurer i kulissene bak en humanistisk julefront , og `` Julelegender " '' " er og blir en veldig fin motvekt til `` hu hei hvor det går over fjellet " '' " - julen med plasten og Visa-kort-nissen og reindeersparty og what not . 
Totalen er god . 
Det mest påfallende er den pulsdempende effekten forestillingen har , samt veldig gode sangprestasjoner . 
Konseptet fungerte nok vel så godt i Bispekapellet , men vi manglet altså en blomst i den utvidede buketten denne kvelden . 
Siste forestilling er mandag kveld . 
Det er vel verdt turen . 
Bokbad med noko attåt 
Lett nerdete nærmøte med Knausgård og Seierstad . 
Kva i all verda var det eigentleg me skulle på ? 
Før lyset blei dempa og den musikalske gjesten Lars Winnerbäck rusla inn på scenen på Stavangeren laurdag kveld , var det knapt nokon som heilt visste . 
På plakaten på billettkontoret på Stavangeren stod det at kvelden med Harald Eia , Karl Ove Knausgård og Åsne Seierstad – som erstatta ein sjuk Jo Nesbø – skulle vera `` Et slags talkshow " '' " . 
På annonsen på nettsidene stod det `` Et slags bokbad " '' " . 
Og inn kom altså ein svensk trubadur og opna for ein humorist og sosiolog , i samtale med to høgkulturelle norske forfattarsuksessar – alle kledde i den intellektuelle uniforma svart . 
I humorhuset Stavangeren . 
Skulle me få revy for intellektuelle ? 
Julekonsert for hjernefolket ? 
Skjemt eller alvor , vitskap eller kunst ? 
— Me skal snakka om tekst og folk som skriv tekstar i dette showet . 
Ja , eg kallar det eit show , sa Eia , då Winnerbäck hadde sunge ferdig første song og Eia tok over . 
— Dette skal ikkje handla om humor , men om litteratur . 
For om eg er komikar , er eg også ein lesar . 
Men det blir ikkje sånn internt prat , og ingen skal føla seg dumme . 
Om dei ikkje er dumme , då , sa Eia , og hadde dermed gitt ei slags brukarrettleiing til kvelden . 
Unike kveldar 
Og så ei viktig opplysning til : 
Verken Knausgård eller Seierstad aner på førehand kva Eia vil ta opp med dei , sidan kvar av dei fire kveldane dei kjører dette showet i dei største norske byane er unik . 
Og med tanke på at Eia er ganske god på , og glad i , å finna dei vonde punkta , blei noko av det kostelege denne kvelden å sjå korleis dei to intervjuobjekta grua seg kvar gong Eia sa at han hadde ei overrasking til dei . 
LES OGSÅ : 
Første bolk i programmet likna mest av alt på `` et slags bokbad " '' " , der Eia stilte spørsmål og forfattaren las utdrag frå bøkene sine . 
Forskjellen på eit konvensjonelt bokbad og Eias variant , er at det ikkje var Knausgård eller Seierstad som bestemte kva dei skulle lesa , men Eia . 
Som altså har utfordra det pinlege og vonde mang ein gong , men som meiner han har funne sin overmann i Knausgårds `` Min kamp " '' " . 
Så då Knausgård skulle lesa derifrå , var det nettopp ein passasje full av skam . 
Pedagogisk plusspoeng for å visa teksten som blir lesen på storskjerm . 
Og så bruker altså Eia dette utdraget til å gå inn i det vonde og vanskelege . 
Eia har regien , forfattarane har bare å svara . 
Show ? 
Er det show ? 
Nja . 
Det er stadig fascinerande å høyra Knausgård snakka om `` Min kamp " '' " -prosjektet . 
Og til å vera ein mann som snakkar seg sjølv så mykje ned , er han både god og morosam på scenen . 
Det er også interessant å høyra Åsne Seierstad snakka om research og språkleg jobbing med `` En av oss " '' " – nylig kåra til ei av årets ti beste bøker av sjølvaste New York Times . 
Men både tematikken – 22. juli – og Seierstad er ganske alvorlege , så akkurat her liknar det ikkje så mykje på eit show . 
Og om det er interessant , er det også ganske nerdete om researchmetodar , skrive— og redigeringsprosessen som ligg bak ei bok , enten det er Knausgård eller Seierstad det handlar om . 
Psykologi 
Men så skiftar Eia plutseleg sjanger , og går inn i vitskapsrolla me kjenner han frå i `` Brille " '' " . 
Bolk to av kvelden er via den store , psykologiske personlegdomstesten 
Eia sjølv har teke og skrive om , og som han nå har utsett Knausgård og Seierstad for . 
Slik får me til dømes vita at Knausgård er nevrotisk , mens Seierstad ikkje er det . 
At begge har høge ambisjonar og er ganske føyelege . 
Eia elskar jo dette , men sjølv om her er mykje moro , og Knausgård og Seierstad byr imponerande mykje på seg sjølv , blir det litt for nerdete og litt for langt . 
Det skal utruleg mykje til for å halda eit slags bokbad , eit slags talkshow eller bare eit slags show gåande i over to timar utan at det i periodar mister intensitet og spenst . 
Det rammar også denne kvelden . 
Men hyggeleg var det . 
LES OGSÅ : 
Fnisefint fra Fnisekompaniet 
Fnisekompaniet har blitt en forfriskende nykomling i Revy-Stavanger . 
Fnisekompaniet debuterte i 2014 med en lovende liten revy . 
Nå har de vokst litt , våger litt mer og har laget en ny liten småknirkete revy . 
Herrene Pål Schreiner og Andreas Lagesen åpner med en ok sang , en munter sak om at ungene er hjemme med fyrstikkene og barnevakten har tilgang til barskapet , til The Byrds " ' " versjon av `` Mr. Tambourine Man " '' " . 
Begge kan synge , og de får veldig god hjelp fra sine to musikere Anders Brunvær Hauge og Rolf Kloster . 
To mann i bandet er spartansk , men det passer fin i denne litt lo-fi revyen . 
Det er enkelt , noen få rekvisitter , et par parykker og dæts itt . 
Schreiners monolog om julehistorier på skolen faller litt gjennom , og heller ikke sangen til de to franske kokkene er hylende morsom . 
Oppturen begynner når tv-kokk Kjartan Skjelde ( Schreiner ) får besøk av Saga Norén ( Lagesen ) fra `` Broen " '' " ( den norske krimeksportsuksessen kulturministeren er så stolt av ) . 
Skjelde-imitasjonen er veldig god . 
Saga er mer vrien , men her er ikke poenget å være så lik som mulig , men at reaksjonsmønsteret til asbergeretterforskeren er tatt på kornet ( de som føler seg støtt på vegne av andre kan melde seg i resepsjonen ) . 
Nummeret er smått absurd og kjempegodt . 
Den påfølgende sangen om å ikke nå opp til sin far er også smart , særlig når Schreiner tar for seg sin ikke helt ukjente far . 
Fnisekompaniet er aller best når de lar absurditetene herje , noen neste innslag er et bevis på . 
Uten å røpe alt , så handler det om en alv som kommer på audition for en rolle i teateroppsetningen av Ringenes Herre . 
Igjen er det såpass koko at det blir smikkløye . 
Det lugger litt i framføringen , men det merkes knapt . 
Rørende sang 
Videre tar de oss gjennom skapelsen av brettspillet `` Jakten på den forsvunne diamant " '' " der de i fjernsynsavisenstil forteller om hvorfor man alltid mister delene til spillet . 
Veldig gjenkjennelig materiale satt i en fin kontekst . 
Schreiner går solo når han forteller om å være nyfødt pappa . 
Der er det noen oppbrukte poenger , og den siste punch-linen er reint tjuvgods fra Michael McIntyre . 
Det er minuspoeng . 
Så gjør han det virkelig knallgodt i kveldens overraskelse , en varm , alvorlig og rørende sang til datterens oppvekst . 
Det var en perle . 
Snufs , snufs . 
Mer absurd , og veldig morsomt , blir det i en pussig liten sketsj om en restaurantmeny , og når Saga Norén gjør comeback for å prøve å forstå `` 
Hvorfor kan ikke jeg ... " '' " -vitser . 
Det avsluttes –selvsagt – med Saga-klassikeren `` skal vi ha sex ? " '' " . 
Gamlingen blir behandlet gjennom en kort og ganske god sketsj som sklir over i en ikke like god sang og tilløp til dans . 
Duppen i programmet rettes opp med en ny absurd sak , en kar som blir utsatt for en umulig spørrekonkurranse på tv . 
Igjen har de veldig godt tak på den humoren som er litt ute , litt kårni og litt rar . 
Mot slutten gjør Lagesen en veldig god imitasjon av teatersjef Arne Nøst som har satt seg selv ettertrykkelig i sentrum i Teaterkonsert Tønes . 
Nummeret glir fra en grov Aune Sand til imitasjoner av Odd Nordstoga , Admiral P , Stein Torleif Bjella og DeLillos . 
Lagesen er god han , men rammen rundt imitasjonene er ikke helt hundre prosent . 
Finalen er en sang om folk som ikke klarer å la være å gi grove pressanger til kollegaene gjennom den hemmelige nissen . 
En fin slutt på en fin , liten revy . 
Kort og god 
Det er sjelden menn får skryt for å være korte , men det skal Flisekompaniet ha . 
Der andre tar med en del reservedeler for å få opp lengden , stopper denne gjengen i tide . 
Knappe 55 minutter er perfekt . 
På den tiden har de levert et par litt svake nummer , men når de er gode , er de virkelig gode . 
Fnisekompaniet har en veldig god nase for det litt bisarre , noe de godt kunne reindyrka enda mer . 
De har i alle tilfeller blitt et forfriskende innhopp på stavangers revy-scene . 
Terningkastet er gitt under litt tvil , men de vippes opp av en god håndfull innslag i det absurde hjørnet . 
Les også : 
Ajax-nostalgi med sjarm 
Fire folkekjære framfører folkeleg forfattar frå farne tider – og flyt på sjarmen . 
Når Sally Nilsson , Gretelill Tangen , Espen Hana og Torfinn Nag denne adventa for tredje året på rad spelar `` Ajax før jul " '' " på Stavangeren , må me vel etterkvart kunna snakka om ein tradisjon . 
Interessa for å sjå og høyra nokre av Stavangers mest folkekjære skodespelarar framføra tekstar av ein av byens mest legendariske forfattarar har vist seg å vera stor dei to siste åra . 
Kvartetten bak oppsettinga håper sjølvsagt å nå dei som har levd ei stund og som kan sin Ajax . 
Men dei vil også gjerne nå nye generasjonar med denne delen av den stavangerske kulturhistoria . 
Det skal dei i seg sjølv ha ros for . 
Eit anna Stavanger 
Det store fleirtalet av premierepublikummet søndag var likevel ikkje akkurat nykonfirmert . 
Dei humra og kosa seg til tekstar og referansar frå eit anna Stavanger og ei anna tid enn i dag . 
Den Pedersgata som ein adventssøndag i 2015 leverer take away-sushi , -pad thai , -tandoori og -falafel til halve byen er ei anna gate enn den Johanna og Broremann leika i og frøken Sørensen sydde klede i , der alle hugsa krigen , folk lytta til radiosjakken og hadde fjernsyn i svart kvitt . 
Likevel fungerer jamt over tekstane , også i 2015 , rett og slett fordi dei er gode . 
Gjengen bak `` Ajax før jul " '' " har hatt rundt 800 tekstar å velja mellom , og har valt ti stort sett fine – om enn ikkje alltid like julerelaterte – tekstar og fem songar . 
I tillegg opnar det heile med Espen Hanas fine , nyskrivne hyllingsmelodi til Ajax . 
Hana er forresten ein fin altmuligmann å ha med seg på slikt . 
Ikkje bare er han ein dyktig skodespelar og ei komisk gudegåve . 
I tillegg er han både ein habil pianist og ein flink songar . 
Menn i dameklede 
Aller best fungerer det når gjengen på scenen spelar ut karakterane i staden for bare å lesa dei opp . 
Det er rett og slett smikkløye når Nilsson , Tangen og Nag spelar tre mogne damer i `` Sjynt å kjøra buss " '' " , mens Hana er pianist og sjåfør . 
Like løye er det når 
Nag er ein litt toskete far te " 'an " Marton og Hana er ei stadig meir irritert mor te " 'an " Marton i `` Styremøde før jul " '' " . 
Om Nilsson & Co er fantastiske formidlarar av tekst , er dei ikkje songarar av same kaliber Det fungerer også fint når skodespelarane går fram på scenen og fortel historiene direkte til publikum , mens eg tenkte for meg sjølv at det gjer noko både med forteljinga , kroppsspråket og kommunikasjonen med salen når skodepelaren står og les ein tekst opp frå ei bok . 
Ein kan vera aldri så god til å lesa , men det er ikkje utan grunn at scenekunst som hovudregel blir presentert utan manus i handa . 
Scenekunst er ikkje radio eller foredrag . 
Det skal også vera visuelt . 
` ` Ajax før jul " '' " er ei enkel og likefram framsyning – til tider litt for enkel og likefram . 
Snubling med sjarm Om Nilsson & Co er fantastiske formidlarar av tekst , er dei ikkje songarar av same kaliber . 
Ambisjonen på songsida strekkjer seg ikkje ut over å prøva å syngja einstemt . 
Men det som manglar på det songtekniske – og når dei snublar i manus – reddar dei seg inn på gjennom bøttevis med sjarm . 
Dette er fire av byens mest erfarne og folkekjære skodespelarar , og skulle det gå litt i ball der oppe , treng ikkje Sally Nilsson gjera anna enn dra ein liten grimase eller kasta eit Sally-blikk ut i salen , så ler folk . 
Ho treng faktisk ikkje gjera anna enn å gå inn på scenen eller reisa seg frå ein stol for at folk skal le , faktisk . 
Noko som i seg sjølv er kulturhistorisk interessant for oss som drog snittalderen ned på premieren . 
Somme av tekstane er nye av året , andre er reprisar frå i fjor – tekstar det er umulig å droppa . 
Det går ikkje an å setja opp `` Ajax før jul " '' " utan `` De små armane " '' " . 
Og akkurat den er det vel ingen som les heilt som Sally Nilsson . 
LES OGSÅ : 
Tenksomme ord fra en mystiker 
Det ble en forunderlig og fin meditasjonsstund i Stavanger domkirke søndag kveld , fylt av forfatter Jon Fosses mystiske opplevelser og refleksjoner om Gud . 
Med tillatelse fra forfatteren har skuespillerne Mette Arnstad og Hallgjerd Byrkjeland fått bruke tekster fritt fra boka « Mysterier i trua » som Det norske samlaget ga ut i vår . 
De to har lykkes i å velge utdrag som det er mulig å forholde seg til som lyttende publikummer , til tross for at utsagnene handler om dype filosofiske og eksistensielle spørsmål : 
Hvorfor er vi her , hvorfor er noe overhodet til , hvem er nå egentlig Gud ? 
Det startet med Fosses lesninger av store filosofer som han har hatt som « samtalepartnere » , men glimtene var ikke tyngre enn at de ga mening . 
Og likevel , etter første meditative Bach-stykke , vart framført av Ivan Sarajishili , ble publikummerens lyst til å forstå rasjonelt tatt livet av . 
På spørsmål fra hedningen : 
« Kven er den Gud du tilber » , svarer Fosse : 
« Det veit eg ikkje . 
» Hedningen : 
« Korleis kan du då med slikt alvor tilbeda det du ikkje veit noko om ? 
» Fosse : 
« Eg tilbed av di eg ikkje veit » . 
Katolikk 
Hvorfor bekjenner den anerkjente og prisbelønte forfatteren seg i dag som en troende katolikk ? 
Ikke fordi han kan bevise Gud , men fordi han har hatt noen forunderlige , religiøse opplevelser . 
Disse ble til viktige stabbesteiner , godt formidlet av Arnstad og Byrkjelands veksellesing . 
Den første var en nær-døden-opplevelse . 
7 år gammel ble Fosse utsatt for en ulykke der pulsåren ble kuttet slik at han mistet mye blod . 
Han minnes at han ble kjørt av sted med en fornemmelse av at han så huset hjemme for siste gang . 
Samtidig var alt dekket av en fredelig sky og et gyllent skimmer . 
Fosse er åpen for at det hele var en innbilning , men konkluderer med at det var « ei grunnleggande røynsle av sanning , ei mystisk røynsle » . 
I ettertid har han aldri vært redd for å dø . 
Derimot er forfatteren åpen om all den irrasjonelle angst , depresjon , selvdestruksjon og alkoholisme som han har slitt med i årevis . 
Men , sier han , « liding har ført meg til tru » . 
Forunderlig erfaring 
Den andre forunderlige erfaringen inntraff da Fosse var rundt 30 år . 
En vårkveld satt han og så tomt foran seg . 
Plutselig ble alt som fantest , gjennomlyst av en vertikal jordsøyle . 
Alt var samlet i fred , det var som han hadde forstått alt . 
« Eg har sett noko . 
Eg har tilgjenge til noko dei fleste ikkje veit om » , forklarer han . 
Opplevelsen kan minne om hva den danske journalisten Charlotte Rørth forteller om i sin merkelige bok « Jeg møtte Jesus . 
Bekjennelser fra en motvillig troende » . 
Å formidle en mystikers erfaringer er en utfordring . 
De to skuespillerne skapte en poetisk stund , vakkert rundet av med at Byrkjeland sang Fosses « Nattsalme » . 
Koko og koselig juleløye 
Ungene elsker det , mor ler så hun griner og far må innrømme at det blir mye humring i skjegget på Barnas Store Julerevy . 
— Hva skal vi skrive om dette da unger ? 
— Hæ ? 
Skal du skrive om oss ? 
- Nei , om hva dere synes . 
Lykke og Karoline , er dette noe for smårollinger før jul ? 
— Vi er ikke smårollinger . 
Vi går i andre ! 
- Ja , ja , jo , jo ... 
— 
Men det var veldig løye . 
Som vanlig . 
Show , liksom . 
Å-å-å-å ! 
— Ja , det er jo et show . 
Teater , humor , allsang , litt lo-fi-tøyse-knirketeater kombinert med god familiehumor . 
Litt koselig , litt koko og litt frekt . 
Någe for ungane , og någe for na mor . 
Kan noen av dere andreklassinger kort gjenfortelle hva dette handler om ? 
— Svartnissen stjeler sovepulveret og skal få alle til å sove og gå glipp av julen . 
Men han ... - ... babb , babb , babb , ikke røpe noe nå . 
Si heller om dere synes det var kjekt eller kjedelig og sånt ? 
— Kjeeeekt ! 
Det var løye da de ringte på Facetime . 
Sant ? 
— Mhm . 
De bare sånn `` hei , eg henge med jentene " '' " . 
Og han bare `` heeei " '' " . 
— Og hu bare `` heeeeeeiii " '' " . 
Akkurat sånn folk gjør . 
Vise fram alle rommet og sånn , liksom . 
- Kjente dere igjen hun de ringte ? 
— Ja . 
Det var Piken med svovelstikkene . 
Hun har vært med før . 
Og så var Tornerose og Snøhvit der og hun fra Frost , som de ikke visste navnet på . 
Seriøst , alle vet jo at hu hette Elsa . 
Seriøst . 
— Jo , jo , men de har fått med mange figurer , mange situasjoner og mye løye på en drøy time , sant Ella ? 
— Ja , det var noe av det beste i år . 
Mye Rudolf , Postmannen , Piken med svovelstikkene og mange andre . 
Ikke bare nissene . 
Han sovefyren var også løyen . 
- Ole Lukkøye ? 
— Ja , han . 
Mange av vitsene er jo egentlig ganske teite . 
Sånn som dine , pappa . 
Men de blir ganske løgne likevel . 
- Blaude ordspill , slapstick , mye fysisk humor , litt fising og sånt er alltid med . 
Og de pleier å finne på noen nye triks , eller små vrier på gamle triks . 
Ole Lukkøye på gyrobrett i Drømmeland var stiling . 
Svartnissetronen med det enorme portrettet var fint . 
Men altså : 
Jeg lurer på omtrent det samme hvert år . 
Det første er dette : 
Er Barnas Store Julerevy egentlig kjekkere for voksne enn for unger , Lykke ? 
— Nei . 
Selv om mamma og Sunni og kånå til Mr. Caboom alltid ler høyest . 
Men jeg synes det er mest for barn . 
— Enig . 
Men alle kan like det . 
- Men noen av vitsene er det bare de voksne som ler av ? 
Boligpriser og oljekriser og sånt ? 
— Men Pappa , noe ler ungene mest av . 
— Ok . 
Spørsmål nummer to : 
Dere har sett det før . 
Holder med en ny historie , variasjoner av gamle sanger og litt nytt , eller får dere følelsen av ha sett det samme før . 
Kom igjen , vær litt kritiske nå ? 
— Nei , det er ikke likt . 
De finner jo på masse nytt . 
Det er like kjekt hver gang . 
Og vi liker å synge og rope til de på scenen . 
Vi må ikke være stille . 
- Sant nok . 
Nytt spørsmål : 
Dere har sett denne revyen mange , mange ganger . 
Tror dere showet er kjekkest for dem som har sett det før og har det som tradisjon ? 
— Nja , nei , kanskje ? 
Det er sikkert lettere når du vet at du kan rope og synge med og sånt . 
Men du kommer for inn i det . 
- Greit . 
Hva var best i år , dere i positiv- og framsnakkingsgjengen ? 
— Rudolf som fløy , piken med Svovelstikkene på Facetime og da Mr. Caboom snakket med nissen i telefonen . 
- Reinsdyr og telekomteknologi , altså . 
Egentlig enig i det . 
Så til terningkastene . 
Lykke ? 
— Seks eller fem . 
Jeg tror seks . 
— Seks komma seks komma seks ! 
— Ikke seks kanskje , men fem , jaffal ! 
- Ok . 
Tradisjonen tro er dere i snitt et øye høyere enn meg . 
Vi får enes om en femmer . 
God jul . 
God , gammaldags « Grease » « Grease » har blitt en fargerik , høylytt , svingende musikal som mangler noen saftige innhogg i manuset for å bli virkelig knallgod . 
` ` Grease " '' " er , i all sin hårspray— og skinnjakkestaffasje , en søtladen musikal der et par av sangene limer seg i ørene – enten du vil eller ikke . 
Undertegnede har tilhørt « vil ikke » -kategorien , men kan likevel en håndfull sangtekster på rams , samt forstyrrende mange koringer , bassganger og gitarpartier . 
Minst en håndfull `` Grease " '' " - sanger er så catchy at motstand er omtrent nyttesløst . 
` ` Summer Nights " '' " , " '' " Grease Lightnin " ' " " '' " , `` We Go Together " ' ' " og et par til er så smart laget at det nesten er utspekulert . 
Og elevene på Vågen , som nå spiller musikalen , gjenskaper high school-miljøet på 50-tallet , flørtingen , konfliktene , tøffingen og alt det andre på en god måte . 
Her får du store , livlige , flashy fellesnumre , et par gode soloer , masse dansing og et bevis på at det gror godt på musikklinjene . 
Det er imidlertid én ting som hindrer det i å ta av , og vi griper likegodt tyren ved hornene , før det kommer mer skryt . 
Det går for seint 
Denne forestillingen har ett problem , og det handler ikke om dem som står på scenen . 
Første akt klokket inn på over en time , noe som er et kvarter for lenge . 
Det er for mange og for lange partier uten musikk . 
Den norske teksten er bare halvgod , vitsene litt for slappe og det blir for mye snakk . 
Disse strekkene , særlig i starten , tapper `` Grease " '' " for energi , for framdrift og tempo . 
Det går for seint , og det burde regien – de ansvarlige voksne – gjort noe med . 
Dialogen går litt på tomgang , humoren er uforløst og det ... går ..... for ........ seint ............ ... framover . 
Litt pussig også at bakgrunnsbildene bryter så veldig med resten av estetikken , men la gå . 
For `` Grease " '' " – og elevene på scenen – er virkelig gode når de får sparke fra . 
Fellesnumrene er energiske , presise , godt koreografert og ytterst få sluntrer unna . 
Kollektivet er knallbra når de først får noe å jobbe med . 
Massevokalen sitter veldig godt , bandet spiller flott og danserne får sine øyeblikk i lyset . 
Et par stykker i T-Birds og Pink Ladies er også finfine humorister . 
Gode hovedroller 
Denne versjonen av `` Grease " '' " har mye folk på scenen og i trappene ganske ofte . 
Det fungerer godt . 
Men så er det en gang sånn at noen har hovedrollene og får skinne litt ekstra . 
Vågen-gjengen er delt opp i to lag , vi fikk se Lag 1 , og noen skal vi rose litt ekstra . 
Først et pluss til Andreas Hansen som leder T-Birds stødig som Danny . 
Han har en fin tilstedeværelse og virker naturlig i sin rolle . 
Både jentegjengen og guttegjengen er fin satt sammen . 
Men dagens to seksere går til Julie Sæbø Larsen ( Sandy ) og Malene Hovland Wadel ( Betty Rizzo ) . 
De to er tidvis fantastiske i sine roller . 
Larsen får fram uskylden til Sandy på ypperlig vis , i tillegg til at hun stør for kveldens desiderte høydepunkt når hun synger `` Høpløst forelska i deg " '' " ( Hopelessly Devoted To Yo ) så du kjenner smerten langt bak i salen . 
Hun fikser både dramaet og vokalen glimrende . 
Og så til Malene Hovland Wadel ( Betty Rizzo ) , som kunne skremt livskiten ut av meg på lyse dagen . 
Hun er perfekt motvekt til Sandy og spilles strengt , biskt og med masse autoritet . 
Wadel synger også knallgodt de få gangene hun er alene . 
Mye talent 
Løpet av en knapp uke har vi nå sett to skolemusikaler der ambisjonsnivået er høyt , snarveiene få og apparatet rundt er stort . 
Både på Stavanger Katedralskoles avdeling i Bjergsted og på Vågen er det nok talent til å holde følge med vyene , så sant de får et veltrimma manus å jobbe med . 
Det viser gjengen på Vågen . 
« Grease » har blitt en fargerik , høylytt , svingende musikal som mangler noen saftige innhogg i manuset for å bli virkelig god . 
Men du verden , når disse elevene først får dra hendene gjennom håret , svinge på skjørtet og synge , da er de virkelig gode . 
Sånn kan også julen synges inn ! 
Charles Dickens " ' " univers er befolket av karikaturer . 
Nå er de hentet opp på scenen i Rogaland teater i en fornøyelig moralkomedie . 
Alle kjenner fortellingen om gjerrige Scrooge , businessmannen som nekter å kose seg i julen , forakter alle som gjør det , og insisterer på at ømhet og glede er bortkastet tøv . 
I Ynge Sundvors bearbeiding for Rogaland teater har forretningsmannen skiftet kjønn og flyttet noen hundreår fram i tid , til årene etter Krisen , men hun er like hjerte— og humørløs som før . 
Som i originalteksten , som har fått liv i utallige underholdningskulturelle fasonger , besøkes den gjerrige av julens ånder som gjør sitt beste for å overbevise henne om at det kyniske , forretningsmessige livssynet ikke har noe for seg - tvert imot , det ødelegger både henne og menneskene hun har rundt seg . 
Slik sett er moralen i stykket beholdt . 
Mer enn det : 
Skal vi lese programteksten som en introduksjon til oppsetningen , har Sundvors og hans medarbeidere virkelig store ambisjoner denne gang . 
Her snakkes det om kunnskapsbasert ansvarsetikk i erkjennelse av at våre handlinger får konsekvenser ikke bare for mennesker og miljø nær oss , men også på andre siden av kloden . 
Oj ! 
Alvor — men moro ! 
Det er selvsagt fullt mulig å reflektere dypt selv om forestillingen er gjennomsyret av en ironi som langt på vei punkterer ethvert tilløp til alvor . 
Men vi kan akseptere at det ligger et grunnleggende etisk perspektiv i bunn og la det bli opp til publikum om det får leve videre utenfor og etter to fornøyelige timer i selskap med Dickens og Sundvors persongalleri . 
Publikum , enten de vil fordype seg i moralfilosofi eller ikke , får med seg en sprudlende oppsetning full av komedie og musikk . 
Igjen fylles lydsporet av gamle pop- og rocklåter , et grep som begynner å bli litt slitent , men det funker fordi denne gjengen tar det helt ut . 
Og igjen er videoprojiseringene viktige , meget godt og effektivt utført . 
Faktisk funker de bedre enn de fysiske kulissene som snurres så mye at det tidvis blir slitsomt . 
Ros til video- , lys- og lydteamet ! 
Enda viktigere er folkene vi møter mellom lyd- og bildeskiftene . 
Tre av dem stikker seg ut : 
Fortelleren ( Even Stormoen ) sitter ved pianoet eller vandrer inn og ut av scenene mens han loser oss gjennom tid , hendelser og sted . 
Ofte er fortelleren en nødløsning i teater , film og tv , men også dette funker - uten Stormoens guiding ville `` A Christmas for Carol " '' " manglet retning og rød tråd . 
Rock " ' " n comedy 
Av birollene har Ole Christoffer Ertvaag mest å spille på som Carols nevø , og han utnytter det fullt ut . 
Det er en fest når han er på scenen ! 
Og Carol selv : 
Nina Ellen Ødegård briljerer . 
Hun overspiller med eleganse og kontroll , både i kroppsspråk og når hun sperrer bort alle anslag til mykhet og menneskelighet som utfordrer hennes trosbekjennelse som sier at det bare er idioter som vil redde verden . 
Rundt dem møter vi alle de andre , hennes døde kollega som anger valgene hun tok , den underbetalte sekretæren og hans lutfattige familie - og juleåndene . 
En fjerde , forresten : 
Når Glenn Andre Kaada entrer scenen som glamrocker fra 80-tallet , er vi langt uti den elleville komikken , og det er bare å gi seg over . 
Det er morsomt utført — og samtidig utfordrende hvis målet er at vi skal ta inn over oss alt det programteksten legger opp til . 
Denne dobbelheten har ofte Sundvor i sine oppsetninger , og noen ganger er resultatet bare overflatisk . 
Her har han nok tenkt at Dickens moral er så overtydelig at den må herjes med for at vi skal kunne takle den . 
La oss si det , og kose oss i moderne , god gammeldags julemoral . 
For det ender jo godt . 
Som alltid . 
Nailed it ! 
Bare gi ungdommen nok dop og sex , så blir de dritflinke på skolen ! 
` ` Hair " '' " er en kul musikal , og den setningen får du ikke servert med letthet av undertegnede . 
Historien viser både den nydelige easy love-delen av hippietiden , og den sneier innom den dopkoko , grenseløst naive og mørke egodelen av 60-tallet . 
Men først og fremst inneholder den masse god musikk . 
Elevene på Stavanger katedralskole får det litt servert når de gir seg i kast med denne , men de skal tross alt bryte ut i sang og dans på kompetent vis . 
Det gjør de med glans . 
` ` Hair " '' " starter – selvsagt – med hippiehymnen `` Age of Aquarius " '' " , en sang Stammen og bandet framfører halvslapt . 
Sangerne sliter , særlig høyt i registeret , litt fomling og lite pønsj fra bandet . 
Litt bange anelser kommer , men det skal bli stigning i programmet . 
Kraftig stigning . 
Vi skriver det på premierenervene . 
For når de ført blir varme i trøya , da lukter det svidd . 
Prisen går til ... 
Musikaler er , for det aller meste , kollektive prestasjoner med noen nødvendige satellitter . 
I denne oppsetningen trekker vi fram to enkeltprestasjoner som i seg selv er seksere . 
Amund Harboe , som er rock solid som Claude fra start til slutt , gjør en fantastisk `` Jeg har liv " '' " ( `` I Got Life " '' " ) , et sang som krever kombinasjonen av kraft og et voldsomt ordgyteri . 
Den , Mr. Harboe , naglet du . 
Han representerer også dragningen mellom etablissement og hippier , mellom krav og frihet , lys og plikt på en storveis måte . 
Den andre er i motsatt ende , en ballade . 
Og prisen går til ... 
Maria Bue Kessel ( Crissy ) ! som både er vokalt spot on og legger formidling og nerve i sangen som en proff . 
Hun har ikke mange minuttene på seg , men øyeblikket av tender , love and care hun leverer kan hun ramme inn og henge på veggen . 
Suverent . 
Men kollektivet , altså . 
Her er det masse folk på scenen veldig ofte . 
Det er mye som skal klaffe samtidig , og det gjør det . 
Dansere som har litt liten plass , men de fikser det . 
Band som skal fra veksle fra r " ' " n " ' " b og syrepartier til ballader og lydkulisse er gode og svært mange av dem som skal kombinere krevende sang med ørten forflytninger og samhandlinger fikser både óg . 
Det er et imponerende virvar som for det aller meste låter godt og ser godt ut . 
Masse humor Regissør Rudi Bjørknes Gundersen har humorbakgrunn , og det merkes . 
Han har tatt vare på komedien i `` Hair " '' " , noe som ofte gestaltes av Berger ( Andreas Gudbrandsen ) og Woof ( Jakob Særvoll ) . 
Også det besøkende streitingekteparet har en fin tvist . 
Vitsene sitter , og du får le masse gjennom Stammens komitragiske omgang med dop , puling og andre hippiesøyler . 
De har også et par fiffige regigrep på telefonsamtaler og andre småting som er ambisiøst , men det funker . 
Her og der er det noen som har veldig bråhast med å slenge fra seg replikkene . 
I noen store fellesnumre tar nok sangerne litt lett på dugnaden , og disse mangler litt saft . 
Når premieren er unnagjort kan sånt gå seg til . 
Dagens soleklare kaktus går til dem som har funnet det for godt å ta 305 kroner ( ! ) for de dyreste billettene til en skoleforestilling . 
Kom igjen ... Seriøst ? 
Nu vel , de som setter seg i stolene får i alle tilfeller se en sprudlende , smart og gjennomført musikal . 
Rollene er klokt besatt , forestillingen får fram styrkene til dem som er med og det som eventuelt ikke har fungert er godt kamuflert . 
Vi får et par glansnumre , snakk om knullig og dop som vil få foreldre til å si et par ekstra Fader Vår ( slik det skal være i `` Hair " '' " ) og en talentfull gjeng som under kyndig ledelse gjør en aldeles finfin `` Hair " '' " . 
Tidvis festlig om oljebakrusen Rune Bjerga og Pål Mangor Kvammen har god kjemi på scenen , men de kunne gjerne hatt litt flere gode tekster å jobbe med . 
Etter at jobbene i oljeselskapene begynte å sitte noe løsere , slengte tospannet Kvammen og Bjerga på et spørsmålstegn i tittelen på sitt nye humorshow `` Født på solsiden " '' " . 
Tittelen oppsummerer greit hva den røde tråden i forestillingen er : 
Her handler det om folk som har måttet bytte ut Cayennen med en Tesla , og som plutselig må forholde seg til noe annet enn nordsjøturnus . 
Det heves humoristiske pekefingre mot toppsjefenes elleville fallskjermordninger og oljeselskapenes absurde pengebruk , men alt framføres med såpass løs snipp og såpass store overdrivelser at det neppe vil fornærme noen . 
Ikke så veldig , i hvert fall . 
Man hadde neppe klart å fylle hele forestillingen med stoff innenfor dette temaet , så vi får også en rekke sketsjer og sanger som tar for seg helt andre ting . 
Her dukker det opp en del komiske høydepunkt , men dessverre også en god porsjon langhalm som vanskelig kan frambringe annet enn litt anstrengt humring . 
Herlig og uærbødig 
På pluss-siden : 
Bjerga som parodierer Ole Klemetsen har vi hørt mange ganger før , men ler like godt hver gang . 
Han driver også herlig og uærbødig utlevering av sine nærmeste , i beste Per Inge Torkelsen-ånd . 
Sketsjen som handler om mormoren er både varm og komisk , og en del av situasjonene han beskriver kona i , kjenner alle damer igjen . 
Og ikke bare fordi vi har hørt Bjerga fortelle en del av de samme vitsene før . 
Sketsjen som handler om bryllup er antakelig showets lengste , og her er det virkelig mye å more seg over . 
Kvammen som kvinnelig forlover treffer så til de grader blink , det samme gjør Bjerga når han framstiller han litt perifere bekjente som holder tale til brudgommen om seg selv . 
Dette er sketsjen som minner meg på hvorfor vi aldri giftet oss . 
Buklanding 
Dessverre er det også en del numre som med fordel kunne blitt utsatt for litt barmhjertig nedsabling allerede på idéstadiet . 
To døgnfluer som hyler blaute ordspill til hverandre er en av dem . 
En annen sketsj åpner bra som et harselas over håpløse butikkansatte , men buklander fullstendig uten sluttpoeng . 
Og er det ikke litt sent å lage en sang om at det er blitt så lett å finne ut av alt mulig fordi vi bare kan google det ? 
Vi har tross alt hatt internett i noen år nå . 
Vi har også hatt fancy kaffebarer ganske lenge , så det er ikke akkurat cutting edge å tulle om at gamle folk ikke vet hva en americano er . 
Kvammen og Bjerga har heldigvis veldig god kjemi på scenen , og er tilsvarende gode på hver sine ting . 
Bjerga er en til tider strålende imitator , noe vi gjerne kunne sett mer av , og gjør enkelte stand up-øvelser som er egnet til å bringe fram gapskratten . 
Kvammen er i sitt ess som den klassiske revy-entertaineren , og sørger for at den musikalske biten sitter der den skal . 
Sammen er de , om ikke akkurat dynamitt , så i hvert fall god knall . 
De følger sine velprøvde formler og sørger for bra stemning , godt humør , mye humring og noen spredte latterkuler . 
Da kan man kanskje bære over med litt resirkulering og en og annen skivebom . 
Litt latter , ingen tårer for Bente Et stykke om demens skal gripe oss . 
Det gjør `` Jeg heter Bente " '' " for sjeldent . 
Det starter veldig bra , midt i en samtale om hva var det nå han het , han skuespilleren , han som spilte i den filmen , vet du , der hun rødhårete var med , hun som var gift med — og ja , vi vet alle hvordan det er . 
I en stille scene på stranden sitter de fire venninnene og småsnakker om uvesentligheter som gir livet mening og holder vennskapet gående på felles minner og interesser . 
Der og da lover stykket meget godt , der og da vitner replikkene og smilene og kastene med hodet om teater som skal gi oss fargebilder fra et land av grå glemsel , et tåkelandskap mange av oss svinser borti , men noen - altfor mange - forsvinner inn og går seg vill i . 
Halvannen time med `` Jeg er Bente " '' " blir godt utført håndverk i Teaterhallen til Rogaland teater , ikke mer . 
Latter uten tårer Dessverre klarer aldri forestillingen å løfte seg til de høyder åpningen varsler . 
De fire skuespillerne leverer godt , teksten er grei , og temaet så nært at det burde gripe oss midt mellom latteren og tårene . 
Men halvannen time med `` Jeg er Bente " '' " blir godt utført håndverk i Teaterhallen til Rogaland teater , ikke mer . 
De små øyeblikkene av vâr ømhet , de stille ordene som snur situasjonen fra latter til tårer , de avslørende bevegelsene som overvelder oss og blir så mye større enn seg selv , blir altfor få . 
Antakelig handler det aller mest om teksten . 
Den handler om de fire venninnene som opplever at en av dem , Bente ( Mette Arnstad ) , blir dement . 
Hun glemmer mer og mer , og hun blir stadig mer uforutsigbar i sine reaksjoner . 
Tidligere var hun den sterke , den pragmatiske som styrte sitt eget liv - nå går hun inn i en hjelpeløshet som føder et ustyrt sinne og grovt språk . 
Rundt henne er Marie ( Marianne Holter ) , den 20 år yngre kvinnen som stakk av med Bentes ektemann , Hanne ( Gretelill Tangen ) som er mest opptatt av sine barn , og psykologen Vera ( Ragnhild Hiorthøy ) som gjerne vil nå den spirituelle lykke før hun forlater livet . 
Nesten for mye Fire ulike kvinner , fire ulike historier og fire helt ulike holdninger til livet - det er nesten underlig at de har beholdt vennskapet . 
Men det har de altså , og rundt Bentes sykdom rulles skisser av livene deres fram . 
Det burde vært nok . 
Når stykket i tillegg inviterer til debatt om aktiv dødshjelp , blir det nesten for mye - for det er i den vonde gjenkjennelsen at nerven bor , ikke i de politiskmoralske spørsmålene . 
Svein Harry Schöttker Hauge har regien , og han velger ganske trygge løsninger . 
Videobilder der skuespillerne snakker direkte til publikum er et velkjent grep . 
Det samme er det å fylle tomrommene med velkjent musikk - denne gang mest mjukjazz , ballader og taffeltoner . 
Det bidrar til å tegne bilder av venninner som dyrker det gode liv med vin og småfilosofiske forsøk på å finne de store svarene når de ikke lenger er helt unge . 
Altfor ung 
Der er Bente selv mest treffsikker når hun omtaler sykdommen sin . 
Hun er for ung til å bli dement . 
Eller yngre . 
Eller ikke helt gammel . 
Det er fint formulert , og godt framført . 
Bra er også de små blikkene som forsvinner i femte veggen når hun faller ut av her og nå , når hun mister kontakten , når hun famler seg tilbake til den virkeligheten de andre helt ukomplisert manøvrerer i . 
Akkurat der ligger styrken både i teksten og i forestillingen , og det ville vært mye kortere mellom forsonende humring og klump i halsen dersom vi hadde fått enda mer av den stille frykten som ligger i lavmælt gjenkjennelse . 
LES OGSÅ : 
Men hvem er Robinson ? 
Du ? 
Meg ? 
Her er barneteater å le av . 
Men enda mer : 
Her er barneteater som vil ha oss til å tenke . 
Noen ganger treffer teateret og virkeligheten hverandre så presist at det nesten gjør vondt . 
Lørdag hadde Rogaland teater premiere på barneforestillingen `` Robinson " ' ' " , og da jeg to minutter senere satte meg i bilen og skrudde på NRK P1 , møtte jeg statsminister Erna Solberg og politikerne Audun Lysbakken og Christian Tybring-Gjedde som snakket om stykket jeg nettopp hadde sett — uten å nevne det med ett eneste ord . 
Robinson har alt han trenger . 
Bortsett fra en venn . 
Så fant han opp byråkratiet . 
Selvsagt diskuterte de ikke en halvtimes forestilling i kafeen utenfor teaterhallen i Kannik , de snakket seg varme om norsk dugnadsånd , flyktningkatastrofen og årsakene til den , om idealisme og naivisme , om enkeltmenneskers ansvar og moral , nasjonale systemer og globale tiltak . 
Lysbakken og Tybring-Gjedde kranglet om årsakene , om hvem som har skylden , om hvem som egentlig skal bry seg og hva som egentlig hjelper . 
Moralsk pekefinger Akkurat dette handler `` Robinson " '' " om , for stykket er en sammenhengende moralsk pekefinger ( selv om idéskaperne og skuespillerne i forhåndsintervjuene forsøker å distansere seg fra ordet `` moralsk " '' " ) til mennesker som bor i overflodsland . 
Det hele begynner med en fyr ( Thomas Aske Berg ) som ligger på en oppblåsbar madrass og soler seg under palmen . 
Han heter selvsagt Robinson og har alt han trenger , bare ikke en venn . 
Han er nemlig hele alene på øya , til gjengjeld er han konge . 
For å få noen å snakke med , har han funnet opp Postkasse Blanca , en hvit postkasse som svarer hver gang han spør . 
Han har altså skapt byråkratiet . 
Robinson og Turista Så , plutselig , dukker Eva Turista ( Katrine Jürger Ims ) opp . 
Hun har flyktet fra krig og karrer seg i land på øya . 
De to snakker hvert sitt språk og hvert sitt kroppsspråk ( men vi forstår alt ) , og kontakten er famlende , prøvende , og stadig bedre . 
Men får hun bli på øya ? 
Det er opp til byråkratipostkassen . 
Med mindre kongen , som egentlig kan bestemme , griper inn . 
Her er det altså lassevis med politiske og moralske poenger , om innvandring , om fordommer , om vennskap , om demokrati , om kulturforskjeller , om misforståelser , om ansvar . 
Doble lag 
Men funker det som teater ? 
Og funker det som teater for små barn ? 
Ja , det funker greit , selv om noen av premierens minste tilskuere mistet tålmodigheten underveis . 
En av årsakene kan være at det tar litt for lang tid før Turista kommer til øya — litt mer tempo vil nok gjøre seg . 
En annen årsak kan være at noe av tematikken blir litt for avansert for de minste . 
Men skuespillerne bruker rutinert alle knepene de kan for å holde på ungenes interesse : 
De snakker med dem , de inviterer dem inn i tankene sine , de overspiller og gjør seg dumme , og de glir inn og ut av det absurde - noe unger ofte elsker . 
Som når Robinson først snakker med barna for deretter å si at han ikke kan snakke med dem fordi han er alene og de bare er publikum . 
Voksne kan gjerne kalle det meta , men ungene bryr seg ikke om hva det heter - de bare ler . 
Derfor funker det , også for voksne som har tatt budskapet før vi hører første bølgeskvulp . 
Som barneforestillinger flest , har også denne flere lag . 
Noe funker for de minste , andre grep er lagt inn for å gi de voksne litt mer å tygge på eller flire av . 
Take away Hvordan det ender ? 
Det skal jeg ikke røpe , og kanskje er det opp til hver enkelt å dikte videre på historien som mest av alt handler om oss . 
Det vil mange få anledning til når `` Robinson " '' " blir take away-teater og tar palmen og ballongene med seg til barnehager og skoler og hvor nå publikum måtte befinne seg . 
Men først skal `` Robinson " '' " spilles i teaterkafeen torsdager og lørdager noen uker framover . 
Makabert og ellevilt om stygge barn 
Et velopplagt teaterensemble velter seg i surrealistisk framstilling av død og fordervelse for uoppdragne unger . 
Men `` Shockheaded Peter " '' " treffer ikke spikeren helt . 
Men før jeg pirker borti bomskuddet , skal det vanke ros . 
Først til skuespillere og musikere som i hurtig tempo og med stor spilleglede framfører 11 sanger om barn som tas av dage fordi de ikke adlød foreldrene . 
Feite Augustus dør av sult fordi han nekter å spise den ekle suppa til mor . 
Fredrik bites i hjel av en hund etter å ha plaget katter , fugler og lillesøster . 
Harriet brenner opp fordi hun tenner en fyrstikk . 
Konrad fortsetter å sutte på tommelen og blør i hjel etter å ha fått klippet av fingrene . 
Tre bøllefrø som plager en mann , bankes til døde . 
Og så videre . 
Her er masse å le og flire av , for det makabre er av det slag du lett kan knipse vekk . 
` ` Shockheaded Peter " '' " bygger tross alt på tyske Heinrich Hoffmans over 150 år gamle skremselsbok « Der Struwwelpeter » ( « Busteper » ) . 
Tenkemåten virker veldig , veldig fjern . 
Flott iscenesettelser 
En fare for musikalen `` Shockheaded Peter " '' " er at den har minimalt med handling fra A til Å , men flust med groteske skillingsviser med lik utgang : 
Straff , død og atter død , alt sammen presentert av seremonimesteren Peter , skremmende og godt spilt av Christian Eriksen . 
Heldigvis har regissør Erik Ulfsby , koreograf Belinda Braza , scenograf Arne Nøst og kostymedesigner Ingrid Nylander skapt et oppkomme av spektakulære iscenesettelser over det gjentatte tema . 
Det er storslagent hvordan Peter kommer inn på scenen ridende på en gedigen sirkuselefant , uten at jeg helt begriper hva dyret har med storyen å gjøre . 
Det er festlig hvordan Augustus ser kjempetjukk ut , men får lag på lag av jakker og masker revet av , helt til en kvinnelig skuespiller står igjen som et dødt skjelett . 
Og det er treffende hvordan bøllefrøene er utkledd som pønkere , noe som tilfører forestillingen et av dens få moderne spark , nemlig til mobbing av opprørsk ungdom . 
For øvrig løses avstraffelsene på stilisert vis med lattervekkende liksomtarmer , liksomblod og en dose pyroeffekter . 
Og da jeg brått tenker at nå går det på tomgang med offer nummer 8 – ukonsentrerte Johnny som ramler i elva og blir spist av en fisk – fornyer regissøren uttrykket med å ty til skygge— og silhuettspill . 
Bra ! 
Det stygge barnet Det finnes en handlingstråd som snor seg mellom visene som Espen Hana og hans musikerensemble framfører med stor bravur : 
Den tragikomiske fortellingen om mannen og kona som så inderlig ønsker seg et barn . 
Her kommer det særlig til sin rett at regissøren stadig lar menn og kvinner spille motsatt kjønn . 
Nina Ellen Ødegård , kostymert som faren , og Anders Dale som moren er et herlig skue . 
Da storken ( ! ) omsider skjenker dem den nyfødte , har babyen et så monsteraktig utseende at de ikke vil vite av ungen , men sender barnet fra seg . 
Det løses på snedig vis . 
Her er koblingen til fortellerfiguren Peter helt avgjørende for å gi en smule dybde til stykkets overflate . 
Legg merke til sprekkene i hans selvsikkerhet , de få gangene han tar til å gråte sårt . 
Fortidens oppdragelse 
Så hvorfor føler jeg likevel at oppsetningen bommer rent idémessig ? 
Teatret minner i sin forhåndsomtale om tomme trusler som godt voksne folk husker fra sin barndom . 
( Det mangler bare at noen minner om den gamle stavangerfrasen `` hvis du ikke er snill , havner du på Lindøy " '' " . 
) Men etter 35 år med barneoppdragelse som har satt ungene i sentrum , og psykologers bekymring om at dagens poder får for lite grensesetting , tråkker ikke `` Busteper " '' " på noen ømme tær overhodet . 
Kulokk , korps og komikk Teatergruppa Vrangforestilling er eit sant oppkome av velspelt humor og intelligent sjarm . 
Men alvoret burde også fått plass . 
Dei har fire pupper og fire magar , går på to bein , heiter Kissa og Gabba — Gabba etter Gabba på Randaberg , ikkje Garborg - dei plukkar med seg kubeina sine frå knaggen på veggen når dei får beskjed om å gå til sengs , og dei er Veslemøy sine kyr . 
Veslemøy bur nok ikkje så langt frå Storhaug , med mor og Kissa og Gabba , mor er snaisen og løyen og har forsåvidt veldig flott skjegg til mor å vera , sidan det nå vil seg sånn at ho blir spelt av Lars Ueland Norås , og Veslemøy – spelt av Maria Drangeid – er halvstor . 
Ikkje for stor til å leika , ikkje for stor til å be om skumle eventyr , men stor nok til å bli forelska for første gong . 
I Jon . 
Som sel lodd til inntekt for Nylund skulekorps , og syns det er rått at Veslemøy kan sjå spøkelse og slikt , i omtrent to dagar , til han ikkje kjem til henne likevel . 
Snart kjem han hand i hand med Megga frå Åsen , far hennar eig heile Åsen Bowling , ho kan få så mye gratis slush ho vil . 
Ho veit at Veslemøy kan sjå spøkelse . 
Det ho fortalte til Jon ( Magnus Rostad ) i stor , nyforelska tillit . 
Og bare til han . 
Innimellom dette , har Elisabeth , storesyster hennar , som er død , kome til henne og fortalt henne om det ho kan sjå , og bedt henne vera forsiktig , for ikkje alle spøkelse er gode , dei kjem til å villa lokka henne med seg , lura henne , dra henne inn i deira rike . 
Dei gjer jo det , etterpå , etter det med Jon . 
Veslemøy lar seg lokka , men stansar , vil ikkje likevel , drar tilbake , drar heim til den snaisne mora med dialekt litt lenger sørfrå , og til Kissa og Gabba , og alt blir eigentleg bra til slutt . 
Smikkløye og sjarmerande 
Og inni alt dette , går dei fire skodespelarane i Vrangforestilling på smikkløye og sjarmerande vis inn og ut av roller , inn og ut av stykket , inn , men mest ut , av Garborg sine tekstar , snakkar med publikum , med lydmannen , med kvarandre , blir sufflørar og kordamer og dansande englar med røde ballongar . 
Scena er bare golvet i Maskinhallen på Tou , kyrne har grøn- og gulstripete shortsar på seg , mens spøkelsa er utan andlet og verkeleg skumle . 
Lørdagsmonologen er fantastisk , Malin Landa har øvd , det er hennar tur , Veslemøy får venta , sjølv om ho nesten ikkje klarer det - det er her ho like godt kan vera sufflør , sidan ho nå sit der og ventar , likevel . 
Det er Garborgs dikt brukt på intelligent , humoristisk og musikalsk vis . 
Det går ikkje så bra for Malin , ho har misforstått heilt frå starten av , og finn det ut på scena . 
Det er løye , det er eit fint brekk og sidespor . 
Det er fleire slike , det er dunger og lass av talent , skodespelarkunst , innfall og utfall . 
Som det var i fjor , då det var Peer Gynt som fekk gjennomgå . 
Alvoret blir trengt bort 
Men det er lettare å le av Peer Gynt enn av Haugtussa . 
Han er ein overflatisk fjott , ho er ei sky , ung jente , hans fall er hans eige , Veslemøys fall blir utløyst av andre . 
Av den eine utanfrå ho våga visa sin tillit . 
Det endrar henne for alltid . 
I alle gjennomtenkte innfall og utfall , i den intelligente , uanstrengte leiken med nåtid og fortid , 1800-talstekst og daglegspråk , blir det såre alvoret hos Haugtussa til slutt trengt bort . 
Sviket og sorga og diktet `` Vond Dag " '' " kunne trengt å få stå litt lenger i det såre , at Jon faktisk vel makt og ære framfor kjærleik , treng nok eit anna symbol enn bowlinghallen på Åsen for å bli verkeleg for oss . 
Så er ikkje innvendinga at dei herjar for mye med Garborg , at gamle klassikarar skal ein ha respektert for , eller noko slikt . 
Nei , det er denne - at i store tekstar og stort teater er humor sjeldan bare humor , og alvor sjeldan bare alvor . 
Det andre må få nok plass til å dirra med , om så usagt . 
Og dei aller beste kan klara radbrekka ein klassisk tekst og likevel halda fram sjølve kjerna i originalen . 
Det trur eg Vrangforestilling også kan . 
Dei må bare sprengja si eiga form litt først . 
Herlig lattervekkende på Hindal gård 
I fjor skjente jeg på Rogaland teater for en lettvint og støyende versjon av `` Hans og Grete " '' " . 
I år leveres en festlig versjon av `` De tre musketerer " '' " . 
De tre musketerer . 
Regissør : 
Øystein Martinsen . 
Med : 
Kristian Berg Jåtten , Tomas Alf Larsen , Ellen Andreassen , Elias Holmen Sørensen og Tiril Heide Steen . 
Sted : Hindal Gård , Vaulen . 
Varighet : 
1 time 30 minutter . 
Teatrets sommerteatertradisjon er herlig , med stadig nye ablegøyer rundt gamle eventyr . 
Det fungerte godt for to år siden da Snøhvit ble hekta på Facebook og en ny generasjon med skuespillere utfoldet seg livlig med tøys og tull . 
Men i fjor haltet `` Hans og Grete » rundt som den blinde heksa på leit etter sin egen idé å fete opp . 
Regissør Vegard Hoel og hans trupp hadde ikke luket i bedet av sprø ideer for å fjerne de dårligste og dyrke fram de beste . 
Ny regissør lykkes 
I år møter vi noen av de samme skuespillerne , men et nytt regissørblikk : 
Øystein Martinsen , selv skuespiller ved teatret . 
Han kommer godt ifra det fordi han temmer påfunnene innenfor et plot som i all sin galskap likevel henger i hop . 
Konseptet er som før . 
Man dikter uærbødig om på en gammel historie , spriter den opp med situasjonskomiskk , pussige ordspill og sprø moderniseringer ( riddernes hester er blitt til ladbare Hestlaer ) , legger inn nye tekster til kjente poplåter og vips , der sitter barn og voksne og flirer og ler rundt sirkusmanesjen på Hindal gård . 
Morsom oppdatering 
Maktkampen i Alexandre Dumas ’ roman « De tre musketerer » fra 1844 er oppdatert på lattervekkende vis : 
Den onde kardinal Richelieu er blitt til franskekongens kammertjener Gry som sikler etter å ta makten . 
Hertugen av Buckingham fra romanen er vridd om til prins Charles – Knut Charild – som er lei av at hans 150 år gamle mor , dronning Salisabeth , ennå ikke har tatt kvelden . 
Han går gjerne i ledtog med slemme Gry for å slå sammen de to rikene til , ja , hva skal nå landet egentlig hete : 
Engkrike eller Frankland ? 
Gry er meget dyktig spilt av Ellen Andreassen . 
Grepet med å fryse henne og Knut Charild i kaldt lys hver gang de minner publikum om sin ondskap , er gullgodt . 
Det skremmer bittelitt , men aldri mer enn at barn ned i tre års alder tåler det fint . 
Fantastisk mimikk 
Det største komitalentet er likevel Kristian Berg Jåtten der han i stort tempo veksler mellom å være Knut Charild og musketer . 
Han har en fantastisk mimikk og timing . 
Tomas Alf Larsen turnerer også sine to roller utmerket , dels musketer , dels en urkomisk utgave av dronningen der hun stabber rundt med gåstol , tekopp , potteplante og grønn likør mens hun mumler `` må holda opp " '' " i ett sett . 
Herlig . 
To nye skuespillere på Hindal , Elias Holmen Sørensen som konge og musketer samt Tiril Heide Steen som en eiegod " d'Artagnan " , leverer også et velopplagt spill . 
I det hele tatt utfolder de fem aktørene seg overbevisende , både når de farer ut og inn av teltets fire innganger i hyppige kostymeskift eller synger morsomme vrier på låter som Gabrielles `` Fem fine frøkner " '' " , Eric Carmens `` All by myself " '' " og aha " 's " `` Take on me " '' " . 
Etter fjorårets nedtur er Sommerteatret igjen oppe på det nivå der vi vil ha det . 
Gå og le . 
Vold i lutefiskens tidsalder 
Statsteatret har en utrolig stilig ide . 
Halvveis er prosjektet et godt stykke på vei til å lykkes . 
Tusen års norsk historie på 10 forestillinger ? 
Det er konseptet som ligger i bunn av alt frigruppa Statsteatret holder på med . 
Nå er de nesten halvveis . 
`` 1880 — Amerika - A tilbud you ca " n't " refuse " '' " er den femte forestillingen , og den har mye av det samme som har kjennetegnet de tidligere : 
En mildt sagt uærbødig omgang med historien , en solid porsjon ironisk distanse , en uhøytidelig spilleglede , en slapstickhumor som ofte overtar for handlingen , og en leken tilnærming til sin egen forestiling . 
Denne gang dreier det seg om utvandringen til Amerika . 
Vi følger fire blad Salomonsen i Chicago der de slår seg opp på lutefisk i den protestantiske , norsktalende , lefsespisende gettoen . 
Selve historien er enkel og byr ikke på noen overraskelser når settingen først er etablert : 
Faren Samuel ( Per Kjerstad ) er ihuga nordmann full av frykt og forakt for alt fremmed , hans bror Otto ( Cato Skimten Storengen ) er en enkel sjel uten ryggrad , og Samuels to sønner velger hver sin vei i møte det amerikanske — Johannes ( Gard B. Eidsvold ) vil bli en del av samfunnet han omgis av mens Gabriel ( Kim Sørensen ) blir en voldelig forsvarer av familiens ære . 
Ekko fra dagens Norge 
Var dette alt vi fikk , ville de fem kvarterene i Tou Scene vært ganske kjedelige og forutsigbare . 
Men her er Statsteatrets styrke : 
De gir rom for egne påfunn , de slipper gjerne til en scene eller to som strengt tatt ikke hører hjemme , og de lar historien få flere lag . 
Denne gang gir det seg utslag både i form og tematikk . 
Det første først : 
I stedet for å spille historien fra begynnelse til slutt , dikter de opp en historie om Caroline , den norske pionerreporteren som skal skrive håndboken `` Hvordan lykkes i Amerika " '' " . 
Caroline er aldri på scenen , men vi hører stemmen hennes ( Silje Salomonsen ) , ser fotografier av henne på lerretet som sammen med et bord , noen tallerker og et par tørrfisk er eneste rekvisitt , og vi får halve dialoger der Salomonsen-mennene snakker med henne . 
( Og ingen av tilskuerne blir overrasket når hennes hemmelighet avsløres til slutt . 
) Dette grepet funker greit fordi det tilfører en tiltrengt distanse til storyen , en distanse som fylles av humor og selvironi . 
Tematisk løftes også fortellingen fordi den gir klangbunn til norsk innvandringsdebatt av i dag . 
Ut av rivaliseringen og fiendebildene som skapes mellom innvandrede nordmenn og ekte amerikanere , vokser en refleksjon rundt ulike kulturer i vårt samfunn . 
Når Chicago-avisene skriver om nordmenn som kommer og tar jobbene fra folk , isolerer seg , nekter å lære språket , henter landsmenn som jobber for en slikk og ingenting og dyrker sin religion på fundamentalistisk vis , er det som et ekko fra nå og her . 
Når deres engelsktalende naboer omtaler the Norwegians som `` freaks in funny clothes " '' " , så , ja , nettopp . 
Kjempeløye Høydepunktene denne gang er likevel de rent komiske , og der må Cato Skimten Storengen trekkes fram . 
I rollen som Otto har han mest å spille på og løser oppgaven enten han er ubegripelig rasende , ler så det høres ut som om han gråter , er gummifjes på togtur eller uten kontakt med virkeligheten i sin egen julefeiring ( som åpenbart er inspirert av `` Grevinnen og Hovmesteren " '' " ) . 
Statsteatret er altså kommet til femte kapittel i sin alternative Norgeshistorie . 
Hele tiden har de levert sprelsk håndverk , selv om kraften i den enkelte historie har variert . 
Heller ikke `` 1880 " '' " er strålende teater , men jeg tror sjefen Yngve Sundvor og ensemblet har enda mer i seg og gleder meg til fortsettelsen . 
Les også : 
Lun nostalgi med Sally og moren Denne anmeldelsen ble publisert etter premieren på « Mitt liv som Sally » i februar 2015 . 
Forestillingen har nypremiere tirsdag 14. februar 2017 . 
Vi er vant til å se Sally Nilsson skoje og le mens hun vrir ansiktet i velkjente grimaser . 
Dermed er det lett å tro at alt hun vil gjøre på revyscenen i Stavangeren – i en forestilling om hennes eget liv – må bli det rene tøys og tull . 
Jo visst får vi høre 
Sally fnise og flire og skrattle slik bare hun kan . 
Men « Mitt liv som Sally » er først og fremst en bemerkelsesverdig seriøs fortelling om livet og familien hennes , fra hun fødes under dramatiske omstendigheter i november 1949 og fram til moren Alice dør fire tiår senere . 
Rekvisitør Bitti Gjedrem har omgitt skuespilleren med nostalgiske gjenstander fra 1950-tallet , som gamle lampeskjermer , en klassisk radio og en vakker kommode . 
Tegningen av barndomshjemmet i Solandsbakken 25 vises på skjermen over , tidvis avbrutt av lysbilder av moren med baby og av diverse forestillinger som Sally har vært med i som barn og ung . 
Den nydelige kjernen i historien er skildringen av Alice , en mor som lo en sinnssykt pussig latter à la uhi-uhi-uhi-kvakk-kvakk ( herlig framført av datteren ) , men som først og fremst var en hardtarbeidende enke som skjøttet tre jobber ute og tre barn hjemme . 
Ikke det at moren tar overhånd i fortellingen , nei da . 
Sally forteller om sitt første kyss blant ungene i gadå , en opplevelse som tekstforfatterne ( se faktaramme ) gjør til et festlig refreng , fra jentas gryende erkjennelse av hvordan barn blir til , til den godt gifte kvinnen som får sitt tredje barn . 
Sally formidler også hvordan hun havnet på Barneteatret under Bjørn Endresons vinger , hvordan hun meget kontant sluttet i offentlig skole , bare 15 år gammel , og hvordan hun snart fikk jobb som bud , etter hvert aspirant på Rogaland teater . 
Så dukker familieminnene fram igjen , noen av dem riktig såre . 
Nilsson forteller den vonde historien om en stebestefar som var elskelig som edru , men nifs og voldelig når han drakk . 
Historien er sterk , men sterkest er avslutningen om at Sally aldri orket å besøke ham etter at han ble plassert på Arbeidsgården . 
Men det gjorde mor Alice , det eiegode mennesket . 
Visst finnes det flere sketsjaktige elementer i forestillingen , som da Sally tuller med alle pølsene hun stapper i sin store , sultne kropp , eller to ganger lar seg avbryte av pianist Elisabeth Berg som velter inn som figuren Tatlå med ustoppelige tirader av bagateller , til stor latter hos publikum . 
Er Tatlå nødvendig ? 
Men jeg er slett ikke sikker på at forestillingen trenger Tatlå-avbrekkene . 
Sally Nilsson har nok å spille på , som historien om hvordan hun ble skyflet ut av en birolle i teaterstykket Can Can og først noen år senere fikk vite hvorfor . 
Den perlen røper jeg ikke , den får dere høre selv . 
Og så rundes det hele av med den rørende historien om hvordan mor Alice forlot denne verden , fortalt av en dyktig , erfaren skuespiller i en deilig kombinasjon av skjemt og dypt alvor . 
Regissør Pål Mangor Kvammen og hans hjelpere skal ha ros for å la den festlige Sally Nilsson framstå med så mye tyngde og vare tanker . 
Når frihet blir til ensomhet 
Det morsomme – når man skal ta sitt eget liv – er at det kommer en panda og forstyrrer en . 
Regi / manus : 
Joakim Guldberg Fugelli . 
Folkenteatret . 
Med : Maja Baaserud og Oddvar Kvaal Pedersen . 
Sted : 
Grottene i Folken , Løkkeveien 24 . 
Varighet : 
50 minutter . 
Spilles til 18. februar . 
Den surrealistiske pandaen er en liten genistrek i et stykke som i utgangspunktet tynges ned av den superabstrakte , intellektuelle tittelen `` Frihet og hat " '' " . 
Heldigvis gjør manusforfatter og regissør Joakim Guldberg Fugelli raskt noen visuelle grep for å presentere oss for håndfaste handlinger i et jordnært drama : 
Idet den romantiske poplåten av Chris De Burgh , `` Lady in Red " '' " , lyder fra høyttalerne og en ungpike pynter seg til fest , tror vi at noe hyggelig er på gang . 
Men hvorfor tar hun ikke telefonen som ringer ? 
I steder kaster hun aggressivt en liten kosebamse ut gjennom døra . 
Og vips , der kommer den tilbake i full mannsstørrelse som panda og vil vite hva hun holder på med . 
Det er et herlig teaterøyeblikk . 
Oddvar Kvaal Pedersen er ganske komisk som pandaen , ypperlig sminket , utkledd og på sitt naive vis i stand til å få den rødkledde i tale . 
For skal hun virkelig ta livet av seg , som den triste planen hennes faktisk er , må hun i det minste skrive et avskjedsbrev og begrunne hvorfor , forlanger han . 
Det er stilig at Folkenteatret setter opp et stykke som borer inn i de vondeste trekk ved vår tid , dette at unge mennesker så altfor , altfor tidlig blir misantroper som mister lysten til å leve fordi verden er ond og de selv ikke perfekte nok . 
Rørende , sårt spill 
Manusforfatteren er kommet et godt stykke på vei med å omsette jentas tanker under den nok en gang abstrakte overskriften `` fornektelse og isolasjon " '' " til følelser vi kan gjenkjenne . 
Hennes innvendige kaos antydes med ord som `` vil ikke " '' " , `` blod " '' " , `` alle " '' " og `` telefon " '' " kriblet på post-it-lapper på veggen . 
Telefonen ringer stadig , men hun nekter å ta den . 
En potensiell psykose truer gjennom en vond knitrelyd og et sykt , rødt lys . 
Regigrepet med at hun kliner seg inn med leppestift øker inntrykket av sammenbrudd . 
Maja Baaserud leverer et rørende , sårt spill som den suicidale som får hjelp av bamsen / pandaen til å formulere fortvilelsen over alt fra holocaust , atombomben i 2. verdenskrig til dagens trusler om krig mellom en kristen , rik sivilisasjon og en fattig , muslimsk verden . 
Hennes gråt lyder meget overbevisende før hun resignert tyr til et refreng i en Jan Eggum-låt : " ' ' " Mor , jeg vil tilbake til ditt myke , mørke leie . 
Verden er for stor for meg . 
La meg forsvinne i deg ! 
" ' ' " Jeg røper ikke hvordan det går til slutt . 
Debutanten Guldberg Fugelli har over en treårsperiode bearbeidet stykket inspirert av litterære verk og essaysamlinger av onkelen Per Fugelli . 
Det er ikke vanskelig å gjenkjenne den kanskje mest sentrale tanke hos Fugelli : 
Vern om flokken din . 
Ta telefonen , som pandaen sier , for der finnes det en stemme som vil gi deg fellesskap , tenker vi . 
Dyrets viktigste budskap til jenta er at friheten hun hegner så desperat om , i praksis har gjort henne til et dypt ensomt menneskebarn . 
Skal jeg komme med noen innvendinger , er det at `` Frihet og hat " '' " virker uferdig . 
Midtveis sendes pandaen litt for lenge på dør og jenta overlates til å rase ut overfor småbamsen . 
Her skulle jeg så gjerne hørt mer av herlige replikker som da pandaen minner om at mandarin er et språk som en hel milliard mennesker forstår . 
Men som et debutarbeid er `` Frihet og hat " '' " meget lovende . 
Her er det bare å stå på og jobbe videre med å utvikle snodige dialoger og overraskende rollefigurer . 
Da kan selv de tyngste tema bli levendegjort på teaterscenen slik at det griper oss . 
Når tomheten fylles med flukt 
Hvor selvopptatte kan vi egentlig bli ? 
Hvor hekta på å kjenne etter om vi er lykkelige ? 
Sergei Belbel ber oss ta vare på kjærligheten selv om den ikke er perfekt . 
Av Sergei Belbel . 
Oversatt av Tove Bakke . 
Regi / musikk : 
Øyvind Osmo Eriksen . 
Scenografi / kostyme : 
Bård Torbjørnsen . 
Lys : 
Thomas Bendiksen . 
Maskør : 
Jill Tonje Holter . 
Med : 
Øystein Martinsen , Marco Kanic , Nina Ellen Ødegård og Ragnhild Arnestad Mønness . 
Sted : 
Intimscenen , Rogaland Teater . 
Varighet : 
1 time 30 minutter . 
Hva har han fått ut av livet , denne barnløse Marc , en mann tidlig i 40-årene med arkitektjobb og vakker kone ? 
De beste arkitekttegningene laget han visst i yngre år , de mest lidenskapelige øyeblikkene med Joanna overskygges altfor ofte av trivielle krangler . 
Livet er sannelig blitt en rutine . 
Er dette alt ? 
Selv ikke Joannas forlokkende tilbud om en tur til Toscana kan hindre at da de kommer hjem igjen fra den vellykkede reisen , hjemsøkes Marc av hyppige mareritt . 
Føler han sterkt nok for henne ? 
Er kroppen hans full av svulster ? 
Kommer han snart til å dø ? `` I Toscana " '' " som Rogaland Teater spiller på Intimscenen , er en absurd og surrealistisk komedie av den katalanske dramatikeren Sergei Belbel . 
Gjennom en rekke slående dialogscener følger vi hvordan Marc gradvis går i mental oppløsning og ekteskapet henger i en rykeferdig tråd . 
I dette sammenbruddets tomhet blir han turist i den tredje verden , en ørkesløs reise som han etterpå ikke har noe å fortelle fra til vennen Jacob . 
Når denne sørgelige historien likevel blir en lattervekkende opplevelse , skyldes det at regissør Øyvind Osmo Eriksen levendegjør Marcs mareritt på overrumplende , gjerne komisk vis . 
De vonde drømmene varsles alltid av en plagsomt velkjent ringetone i Joannas mobil . 
Straks ektemannen tar telefonen i hennes fravær , skjer skremmende ting , som da han skyter venninnen Marta fordi hun røper at Joanna er utro , eller da rene krigsscener omgir dem . 
Scenografien til Bård Torbjørnsen symboliserer lenge de sommerlige omgivelsene i Toscana med en svær stein i et hav av sand . 
Fra veggene bak henger noen ekle , gule plastforheng som de fire skuespillerne kan gå inn og ut mellom . 
Steinen tjener til alt fra ekteseng til sykeseng , fra bardisk til gravsted . 
Musikken og sangene som regissøren har skrevet , fungerer fint . 
En stor trøst er forvandlingen mot stykkets slutt da den gule plasten rives ned og steinens kjerne åpenbares – jeg sier ikke mer . 
Her inntreffer et vidunderlig , magisk teaterøyeblikk som må oppleves uten at noen røper det på forhånd . 
Nydelig ! 
Skuespillerne mestrer å pendle raskt mellom ulike stemninger , fra dagligdagse samtaler som går i stå til marerittscenene der Marc mister kontrollen . 
Marco Kanic spiller utmerket vennen Jacob som er lut lei av at Marc aldri bryr seg om hvordan han har det – det er faktisk Jacob som er alvorlig syk . 
Ragnhild Arnestad Mønness er freidig venninne som forteller Marc sannheter , men også gir ham en herlig åpenbaring mot slutten . 
Og så er det Øystein Martinsen og Nina Ellen Ødegård som utfolder seg glitrende som Marc og Joanna , ellevilt vekslende mellom glimt av ømhet og sjokk av aggresjon og såre følelser . 
Det er lenge tragikomisk og trist . 
Men med den overrumplende sluttscenen vekkes kjærligheten til live igjen . 
Slik ender `` I Toscana " '' " i håpets tone , symbolisert med en gravid mage , den naturligste ting i verden å lage . 
Da kan ikke en mor og en far bare være opptatt av seg selv . 
Prinsessetungt isshow for de minste Disney on Ice noe av det nærmeste man kommer å se favoritt-tegnefilmene live . 
Ikke rart man blir revet med hvis man er sju år . 
Det er bare å tilstå : 
Isdans kan jeg fint lite om . 
Men så er det kanskje ikke det kunstløptekniske som er hovedpoenget når Disney-maskineriet fortrenger hockeyspillerne fra DNB Arena denne uken . 
Disney On Ice er Disney-show for alle pengene , et slags greatest hits en hel haug med kjente figurer fra tegnefilmenes verden skal skvises inn på to timer inkludert pause . 
Onsdagens Stavanger-premiere på dette familieshowet blir derfor vurdert i nært samarbeid med en representant for målgruppen , Sofie ( 7 ) , i bilen hjemover fra Tjensvoll . 
— OK , Sofie , hvor bra var dette på en skala fra , la oss si , en til seks ? 
— Du må gi det terningkast seks , mamma . 
Seriøst . 
- Jaha ? 
Var alt like bra , altså ? 
— Nei , `` Frost " '' " var jo aller best . 
Du kan si at `` Rapunzel " '' " , `` Skjønnheten og udyret " '' " og `` Den lille havfruen " '' " var fem og `` Frost " '' " var seks . 
— Nå kjenner ikke jeg innholdet i mattetimene på Skeie skole i detalj , men det høres mer ut som et snitt på fem enn på seks . 
— OK , da ombestemmer jeg meg . 
Alt var terningkast seks . 
Skriv det . 
— Vi får komme tilbake til karaktergivningen . 
Nå lurer sikkert pappa og de andre som dessverre ikke fikk være med på hvordan dette var . 
Dessuten trenger vi en skikkelig begrunnelse for denne sekseren din . 
Fyr løs . 
— Det handlet en del om forelskelse . 
Ja , det var ganske mye av det . 
Sånn kjærlighet , vet du . 
Det endte stort sett med at noen ble kjærester . 
Og så var det en del morsomme ting også . 
— Og da trenger vi noen eksempler på hva som var morsomst . 
— Da Langbein datt og surret seg inn i noen papirer . 
Det var sykt løye . 
Og jeg likte han hesten som så sint ut . 
Og Olaf , selvfølgelig . 
— Men synes ikke du også at det var litt rart at de ikke sang og spilte levende musikk , men bare mimte ? 
- Jo , de sang . 
— Nei . 
— Jo . 
— Nei , de mimte . 
Og ikke alltid like godt heller . 
Det er vel ikke bare bare når man er på turné og skal i gang med det ene fremmedspråket etter det andre . 
Dessuten synes jeg det blir litt vel overfladisk når de skal korte ned handlingen i en film til en fjerdedel av tiden . 
Det blir relativt vanskelig å henge med hvis man ikke kjenner filmen fra før . 
— Du må bare følge bedre med . 
Jeg forsto alt . 
Og det var utrolig kjekt å se hvor flinke de var til å danse . 
De hadde en spiss på tedene og snurret kjempefort rundt . 
Det var ganske overraskende . 
Kan jeg begynne på skøyting ? 
— Nei . 
Hvem tror du denne forestillingen passer best for ? 
— Det er kanskje aller kjekkest for jenter . 
Det var jo mye prinsesser og dronninger og ballerinaer og sånt . 
Og kyssing . 
Mye jente-Disney , egentlig . 
— Ja , det var kanskje det . 
Jeg synes som sagt det var litt for mye som skulle klemmes inn på litt for kort tid . 
Det var vanskelig å ta inn over seg stemningen i et nummer når det ble avløst av noe helt annet så raskt . 
Ellers er jeg enig i at de var vanvittig flinke til å danse . 
Særlig i `` Frost " '' " . 
Der kjente jeg igjen mye fra filmen i bevegelsene deres . 
Og kostymer , lyssetting og kulisser er jo så bra som det kan bli . 
Men som forestilling synes jeg det er såpass sprikende at det ikke er verd mer enn en firer . 
— Seriøst , mamma . 
Det var perfekt . 
— Møtes på midten ? 
— OK . 
Hvis jeg får pannekaker når vi kommer hjem . 
Unnskyld . 
Men disse vampyrene er bra ! 
Vampyrbølgen har nådd Rogaland teater . 
Og vår anmelder er begeistret for den svenske historien om mobbing , ømhet og brutal krim . 
Teater er alltid illusjon . 
Du må godta at det som skjer noen meter foran deg , er noe annet enn det egentlig er . 
Ellers kan du la være å gå . 
På Rogaland teaters hovedscene møter den første illusjonen deg i det du setter deg ned i de altfor trange røde stolene : 
Scenografien er en gråsvart , svensk forstad der blokkene strekker seg endeløst langt bakover — det virker som om de ender et sted under kjelleren til Stavanger museum . 
Så er det bare et enkelt visuelt triks som lurer oss , og vi oppdager det så snart menneskene kommer på scenen , større enn treetasjers hus . 
En fantastisk åpning , altså , en effektfull beskjed om at her er ikke alt hva det ser ut til å være , og at vi må godta . 
Derfra og ut er merkelige ` ` 
La den rette komme inn " '' " en liten teatertriumf , selv en anmelder som er langt eldre den definerte målgruppen og ( nesten ) aldri har likt vampyrforestillinger , blir imponert . 
Brutalt og vârt 
Så hva er det med den svenske romanen som er blitt to filmer og prisbelønt teater i London og New York før det fant veien til lille Rogaland teater ? 
Antakelig har den elegante sjangerblandingen mye å si , denne teksten omtales gjerne som en `` sosialrealistisk drama-fantasy-romanse-skrekkfilm-vampyrthriller " '' " . 
Her er altså noe for enhver smak . 
Historien om den 12 år gamle og venneløse skilsmissegutten Oscar ( Kristian Berg Jåtten ) er som en klassisk og svensk oppvektsroman fra det betongrealistiske 70-tallet . 
Hans mor ( Mette Arnstad ) ser ham ikke , men bruker ham for å få små bølger av varme inn i sitt eget miserable liv . 
Og når faren ( Anders Dale ) dukker opp litt senere , er bildet komplett ; en selvopptatt fyr som heller vi ha besøk av drikkekompisen ( Svein Solesnes ) enn av sin egen sønn som stillferdig og desperat ber om å bli sett . 
Mobberne som plager livet av ham , er en duo der den ene ( Knut EriK Engemoen ) viljeløst og feigt følger den andre ( Stian Isaksen ) , og vi er altså fortsatt i en hverdagsvirkelighet som viser bilder av hvordan mobbingen oppstår og hvor få som faktisk sier stopp — selv om mange kunne gjort det . 
Så langt er det , selv om det smaker klisjeer lang vei , meget godt utført . 
Sårbart og brutalt . 
Og inn kommer vampyren 
Så dukker Eli ( Ingrid Rusten ) opp , en 200 år gammel vampyr i en 12 år gammel jente kropp . 
Da blir det hele atskillig mer komplisert , og enda mer fascinerende . 
Hun bor sammen med en eldre mann ( EvenStormoen ) som skaffer henne blod ved å ta livet av passende ofre , og dermed er vi også midt inne i en beksvart krimhistorie og morderjakt . 
På toppen av det hele er det en nær og varm humor som på merkelig vis ikke blir svart og kynisk . 
Disse sjangrene blandes , de utfordrer hverandre , og de speiler hverandre på et vis som løfter fram et helstøpt teaterstykke . 
Fortellingen som utspiller seg på scenen , kan helt sikkert ses som en allegori — her er fullt av muligheter til å lese inn allmennmenneskelige dimensjoner : 
Vi ser inderlige ønsker om ømhet i alle som beveger seg gjennom Oscars liv , både de som overser ham , de som plager ham , de som fødte ham . 
Og vi kan kanskje finne mørke erkjennelser i at noens lykkelige liv er avhengige av at andre rammes hardt og brutalt . 
Her får den enkelte selv følge de tankene de måtte finne mening i . 
Strålende spill 
Men viktigst av alt er at hovedrollene funker , at vi kan tro på voksenskuespillere som agerer 12-åringer . 
Her er forestillingens aller sterkeste kort : 
Ingrid Rusten er glimrende i sin beskjedne råskap , underlig og tiltrekkende på samme tid . 
Like sterk er Kristian Berg Jåtten som med bolleklipp og topplue beveger seg som en liten Tønes over scenen , unnvikende og prøvende , engstelig og selvsikker , lukket og åpen . 
Jeg blir ikke overrasket om det kommer Hedda-nominasjoner til en av disse to . 
Når birollene også løses uvanlig godt av opplagte skuespillere , er det bare å gratulere . 
Nissefantene imponerer - igjen 
Våre kritikere på 6 , 10 , 10 og 34 lar seg imponere av nissene på Sola . 
— Ok , unger , dere kjenner drillen . 
Nå har dere sett Barnas Store Julerevy for ørtende gang . 
Kom med kritikken . 
— Det var gøy ! 
— Ja , jo , men det holder ikke . 
Her har vi masse nisser , masse tullball og veldig god stemning , men dere får ikke bli med neste år hvis dere ikke kan ordlegge dere litt mer blomstrende . 
Ella og Iris , 10 år , utdyp ! 
— Ok. det er kjekke sanger og sånt , men det beste er at de er løgne . 
De har mange vitser og finner på mye tull . 
De er liksom ikke så seriøse som vanlig teater . 
Det er mer sånn . ... koko eller noe . 
— Det var løye med han der i Syden , Navidad eller noe . 
— Felix Navidad . 
— Ahhh , akkurat som Feliz Navidad . 
— Som betyr ... — ... god jul på spansk . 
— Nettopp . 
Og det kaller vi ... — ... ordspill . 
Dårlig ordspill . 
— Nja , den var vel ganske bra ? 
Og det er mange av dem . 
Som når reiseguiden i Syden , Felix Navidad , sier at navnet betyr god jul , hvis du tar ei spanske ei . 
Og at nissene kan leve som grevlinger i Syden . 
Det er mange sånne . 
Noen for ungene , mange for de voksne . 
— Ikke mange fikk med seg at de hadde fått noe inn med farsmelka . 
— Hæ ? — Nettopp . 
For de voksne . 
Vi ler gjerne på ulike steder , men forunderlig ofte ler vi samtidig . 
Når postmannen kommer inn på scenen i hundre i en golfbil . 
Når Rudolf dukker opp . 
— Da var vi på do , pappa . 
— Ja , Lykke , det er også en slags tradisjon . 
Det er komplett umulig å gå før forestillingen , sant ? 
— Men da måtte jeg ikke . 
— Ja , ja , nok om det . 
Du er seks år ... — ... og et halvt . 
— La gå , seks og et halvt . 
Du tror alltid det vil bli skummelt . 
Var det nifst ? 
— Nei . 
Selv om det var veldig mange av Svartnissen . 
Det går nok greit for dem som er fem år eller seks . 
Fire er kanskje greit , hvis de er vant med litt skummelt . 
Og han ene mista buksa . 
Haha . 
— Det er litt sånn . 
Det er lov å miste buksa . 
Når en av ungene i salen blir vel ivrig i tilropene kan Kissa Nissemann si at han er galen i halen i rompekanalen . 
Det passer liksom her . 
Fikk dere med der at de kalte dem nissefanter ? 
— Nei . 
Nissefanter ? 
Nesten ... — Mhm . 
Jess , nettopp . 
— Det er gøy å rope til dem på scenen . 
— Absolutt . 
Noe av hemmeligheten er at du ikke ser på i mer enn 10 minutter av gangen før du enten blir med og synger eller får ropt litt . 
Smart . 
Kan du gjenfortelle historien ? 
— Nei . 
Hva mener du , nei ? 
— Gjør det sjøl . 
— Seriøst ? 
Ok . 
Svartnissen vil ødelegge jula . 
Han får lurt de snille nissene til Syden mens han kloner seg selv . 
Det blir veldig mange svartnisser å sloss mot . 
denne syltynne fortellingen sklir framover gjennom masse sketsjer , ordspill , sanger og en god del slap stick . 
— Hva er slasptikk ? 
— Slap stick ! 
Når Mr. Caboom slåss mot alle svartnissene og de sparker hverandre i rumpa og slår hverandre med klubber mens orkesteret lager lydene . 
Nesten som en dans . 
Imponerende greier . 
Jeg liker at de alltid lager nye karakterer , noen nye kulisser og kommer med nye påfunn , samtidig som de beholder masse av det folk elsker . 
Gode figurer som Postmannen og Reinsdyret Rudolf . 
Vi fikk også en dæsj russisk ubåtkaptein og den svenske personlige treneren Hasse Polyester . 
I år har de også skrevet en veldig god rolle til Vegar Hoel , Felix Navidad . 
Han er storveis på tullespansk . 
— Pappa , det viktigste er at det er veldig kjekt . 
Ikke sånn fint og julesanger og sånt , men veldig kjekt . 
Sånn er det hvert år . 
— Enig i den analysen . 
Var årets forestilling bedre eller dårligere enn i fjor og fjorden før ? 
— Like god eller bedre . 
— Terningkast ? 
— Tusen ! 
— Skal du gå hjem ? 
— Nei . 
Seks — Fem . 
— Fem . 
— Ok . 
Jeg er enig . 
— Skriv at det var LOL . 
— Jeg skriver IKKE at det var LOL ! 
— Er det ikke sånn at du MÅ skrive det vi sier ? 
— Ehhh . ... ja , jo . 
— De skriver du at det var LOL . 
Og YOLO . 
You Only Live Once og da må folk gå og se det . 
Siden de bare lever once . 
Urovekkende og gradvis absurd puslespill 
Skal du ha utbytte av `` Byen " '' " , legg vekk kravet om en forståelig handling og entydige personer . 
Det godt spilte stykket blir mer og mer absurd . 
Av Martin Crimp . 
Regissør og oversetter : 
Torfinn Nag . 
Med : 
Ingrid Rusten , Anders Dale , Ragnhild Arnestad Mønnes , Cali Egeland Rodvelt / Sunniva Mjølsnes / Maren Kristina Eskeland . 
Scenograf / kostyme : 
Brage Jonassen . 
Lys : 
Torill Lund Sævland . 
Maskør : 
Jill Tonje Holter . 
Sted : 
Intimscenen , Rogaland Teater . 
Varighet : 
1 time 20 minutter uten pause . 
Det starter så gjenkjennelig : 
Ektefellene Kate og Chris treffes etter endt arbeidsdag og snakker forbi hverandre . 
Hun forteller om et møte med en ukjent mann tidligere på dagen , han sutrer over at inngangskortet på jobben ikke funket . 
Vi som lytter i salen , hører alt det uutalte mellom setningene , godt hjulpet av avslørende kroppsspråk og mimikk hos to dyktige hovedrolleinnehavere , Ingrid Rusten og Anders Dale . 
Om tobarnsforeldrene elsket hverandre en gang , er de nå der i livet at den seksuelle tiltrekningen drar i andre retninger . 
Hun virker i overkant fascinert av mannen hun dumpet bort i , han virker lite troverdig der han bagatelliserer sin kontakt med en Jeanette på jobben . 
Men intet sies uttrykkelig . 
Den britiske dramatikeren Martin Crimp og regissør Torfinn 
Nag vil ha oss til å dikte med og fylle inn . 
Det fungerer lenge utmerket . 
Kanskje har ikke Kate og Chris erkjent at lengsel og begjær styrer dem fra hverandre . 
Men scenene dem imellom oser av gjensidig mistanke . 
Den manglende evnen til å snakke åpent og ærlig minner om krisen mellom ektefeller i `` Turist " '' " av Ruben Östlund som nå går på kino . 
For hvorfor er Chris så aggressiv da Kate senere drar på konferanse til Lisboa med den ukjente mannen som viser seg å være en forfatter hun beundrer ? 
Eller hvorfor blir Kate så sint da Chris spør : 
Vil du at jeg skal kysse deg ? 
Ingen kvinne liker et slikt spørsmål , svarer hun , menn skal ikke spørre først , de skal bare kysse . 
Flott regi på den ulykksalige nestenkyssescenen . 
Men Crimp vrir snart scenene i forvirrende og skremmende retning som krever mer av vår fortolkningsevne . 
Hør : 
Nabodamen Jenny , flott tolket av Ragnhild Arnestad Mønnes , får ikke sove fordi ektefellen er sendt ut i en brutal krig . 
Hun forstyrres av barna til Kate og Chris som leker og skriker i hagen . 
Men nå har ungene plutselig låst seg inne . 
Fungerer ikke kjernefamilien så godt som foreldrene vil ha det til ? 
Datteren , på premieren fint spilt av Maren Kristina Eskeland , framfører et spooky dikt , men pappa Chris er ute av stand til å snakke med henne om hvorfor kåpelommen hennes full av blod . 
Han er i stedet aggressiv mot barnet fordi han er nervøs for hva Kate har opplevd i Lisboa . 
Mannen Kate har truffet , er Mohammed som har sittet i fengsel og blitt torturert , men har kvittet seg med sin datter for å få jobbe i fred som forfatter . 
Av alt dette må tilskueren pusle et helt bilde under tittelen `` Byen " '' " . 
Det er her min ambivalens pipler fram under siste monolog , lest opp fra Kates dagbok . 
For meg spriker det for mye når byen dels står for det urbane livet som stykkets personer føler seg fremmedgjort i , dels blir en metafor for det levende mangfoldet som Kate vet finnes inni henne , men ikke når fram til . 
Når Crimp dertil legger inn motivet med forfatteren som snylter nådeløst på livet , blir dette en brikke for mye . 
Men bevares , det er flott at teatret gir oss tanke— og følelsesmessige utfordringer . 
Gå og legg ditt eget puslespill ! 
Plumpt , drøyt , og lett å like Noen komikere klarer å holde det gående i halvannen time uten å gå på tomgang . 
Dag Sørås klarer det bare nesten . 
Dag Sørås har en sjargong som neppe hadde fungert på andre dialekter enn de fra våre tre nordligste fylker . 
Med andre ord : 
Har du problemer med å høre store mengder kreativ bannskap og blasfemi , er det bare å skygge unna . 
Vi som er mer åpne for denne typen virkemidler , hadde imidlertid mye å glede oss over . 
Først og fremst er det imponerende at en eneste mann uten andre hjelpemidler enn mikrofon og litt drikkevarer , klarer å holde på oppmerksomheten til et fullsatt Folken i fredagsform i halvannen time . 
Spesielt den siste halvtimen , når det begynner å skorte litt på både manus og konsentrasjon . 
Antakelig skyldes det at mannen er så lett å like . 
Han er åpenbart engasjert i en hel del sosiale og politiske problemstillinger , oppgitt over et utall variasjoner av dumme folk , og har en del veldig folkelige sider som det er lett å relatere seg til . 
Men akkurat disse elementene kan også bli svakheter , fordi han noen ganger blir så forbanna på urettferdighet og politisk idioti at indignasjonen skygger for humoren . 
Han innser det heldigvis selv . 
— Sorry , det ble mer hat enn humor , kommenterer han etter en tirade mot målstyringen i skolen . 
Det må man jo bare gi ham rett i . 
Arbeidshest 
Sørås er mer humoristisk arbeidshest enn verbal virtuos , og redder seg ofte inn med slagferdighet og timing , som når han lett brydd ikke lenger kan ignorere den høylydte publikummeren som brøler et eller annet som ingen forstår . 
Eller de mange gangene mot slutten , når han tilsynelatende har glemt hvilket resonnement han skulle i gang med , og redder seg over på noe annet , et lite sekund før den pinlige stillheten inntreffer . 
I sine beste øyeblikk er han sykt løyen . 
Som når han med varme i stemmen snakker om skjønnheten ved hevn , eksemplifisert i sjimpansen Julius som kaster ting han finner der solen aldri skinner på alle de dumme sørlendingene som står og glor på ham . 
Halvpinlig Politisk ukorrekt kan ofte være morsomt . 
Å gå langt over streken for all anstendighet kan være veldig morsomt . 
Men det er samtidig et sjansespill . 
Når pedofilivitsen ikke treffer , når de livaktige beskrivelsene av smertefull og absurd porno treffer bakken med et klask , når de mange upassende situasjonene som inneholder kjønnsliv der det aldri burde ha vært bare får oss til å le av høflighet og fordi vi skjems litt , da begynner minuspoengene å tikke inn . 
Du skal være uvanlig god for å komme unna med å være så drøy som Sørås . 
Han klarer det dessverre bare nesten . 
Litt for ofte blir det bare plumpt og halvpinlig . 
Heldigvis var det meste av fredagens show på Folken på et annet og mye mer interessant nivå . 
Det skal noe til å ikke humre når Sørås sammenligner Med Israel for fred med `` Med Behring Breivik for raseharmoni " '' " , svenskeknugen med Joffrey i `` Game of Thrones " '' " og uttrykker sin beundring for Assads evne til ikke å bry seg om kritikk . 
Det er ikke grensesprengende , han slår inn en og annen åpen dør rett som det er , men samtidig er det en klar styrke at han finner så mye stort og smått å irritere seg over . 
Sørås klarer å holde på oppmerksomheten , han frambringer latteren vel så ofte som det litt høflige smilet , men han hadde vært enda bedre hvis han hadde kuttet bort en tredel av showet . 
Kanskje med hovedvekt på den siste . 
God Dag Alt treffer ikke like godt , men Dag Schreiner vil sørge for mange latterkuler i Stavangeren før jul . 
Dag Schreiner er en erfaren og god fagmann . 
Han kjenner spillereglene , fallgruvene og suksesskriteriene inn og ut . 
Hans femte enmannsshow er godt , uten å tippe over i det virkelig knallgode . 
Denne revyen har noen ganske tydelige styrker og noen ditto problemer . 
Det gode dominerer , men ikke nok til å etterlate seg et helstøpt inntrykk . 
La oss starte med det virkelig gode . 
Schreiner på sitt beste klarer å dra en god idé ut i det smått absurde , litt over stokk og stein . 
Et eksempel : 
Inn på scenen kommer Broder Daniel , Madagaskar-misjonæren vi har sett mange parodier på og varianter av . 
Schreiners vri er å lage musikalen « Les Misjonables » , inspirert av « en annen kjent mosikal : 
Annie » . 
God idé , og når Lion King-åpningen runger er det starten på revyens kanskje beste nummer . 
Her kommer sangen om de spedalske på den naturlige melodien « Tusen bitar » og en anekdote om en innfødt som sliter med å se Jesos onner vannet onner dåbingen . 
Et tvers igjennom kjempegodt nummer med god musikk , en stram tekst , nye og gode vitser og et energisk tempo . 
Gamle vitser 
De påfølgende to numrene er eksempler på at alt ikke sitter like godt . 
Språket er neste tema , og der bør det være mye å ta av . 
Schreiner snakker om at unge folk sier sjylling og sjino . 
Tema leder til den gamle vitsen om skjedekollisjoner , og det blir for enkelt . 
Fortsettelsen mangler også litt . 
I et av svært mange nostalgitunge innslag kommer en lang seanse med Beatles vs. Stones . 
Schreiners poeng er at Beatles går litt rundt den amorøse grøten mens Stones går rett på sak . 
Så synger han mange , mange eksempler på dette , og oppfordrer til å synge med . 
Problemet her er at Schreiner ikke klarer å gjøre ideen sin om til humor . 
Det ender i en for lang allsangavdeling – og ikke noe mer . 
Trivelig nok , men litt for mange av ideene i denne revyen klarer ikke ta steget ut i blomstrende humor . 
De stopper litt før . 
Reidar Johnsen – bror til Reidar « Mr. Blues » Larsen havner samme sted . 
Ideen er god , se hvor forskjellig bluesen kan være , med tre påfølgende prikklike blues-sanger . 
Sketsjen mangler det siste for å bli virkelig god . 
Major Kåre Kloss , HMS-ansvarlig i militæret , er likedan . 
Han er opphengt i manglende rekkverk på slagmarken , for varm kaffe i strid og andre ting som gjør krig direkte farlig . 
God idé , men Pål Mangor Kvammens tekst er fornøyelig nok , men ikke helt forløst . 
Det er et par sånne . 
Schreiner byr på mange sanger og mye nostalgi , slik han har hatt for vane . 
Han synger godt , og særlig hyllesten til Viking-legenden Olav Nilsen er flott . 
Hel¤ # % så stiligt ! 
På nest siste nummer runger latteren allerede under omkledningen . 
Bøgvall Kai trenger bare møte opp for å få folk til å riste . 
Denne gangen har han også møje løye å fortella . 
Mor har kastet ham ut , i en alder av 57 år , mens mor sjøl får bo hjemma i en alder av 87 . 
Bøgvall har drevet slektsgransking og funnet ut at han er i slekt med mor ’ si . 
Det skal ikke så mye til for å gjøre Bøgvall morsom , men selv lettvekteren fra varmen skal ha en god tekst for å lykkes . 
En annen som treffer godt , og som vil glede mange , er « Vegsjefens bekjennelser » , der øverstkommanderende for veibyggingen snakker ut om sin rundkjøring— og tunellavhengighet . 
Godt tenkt , godt gjort . 
Schreiner lykkes ganske godt , sånn på jabnå . 
Nostalgien vil treffe mange , sangene likeså . 
Vi har nok sett en enda skarpere utgave ved tidligere anledninger , men Dag Schreiner vil nok glede sine mange , mange fans også denne gangen . 
Mesterlig fortolkning av « Hamlet » Det er sjelden at et teaterstykke varer i nesten fire timer og likevel har man ikke lyst til at det skal slutte . 
Regissør Kjersti Horn , hovedrolleinnehaver Torbjørn Eriksen og ensemblet for øvrig har skapt en storslått og medrivende forestilling av Shakespeares mest berømte tragedie . 
« Hamlet » . 
Av William Shakespeare . 
Gjendiktet av : 
André Bjerke . 
Bearbeidet av : Kjersti Horn og Torbjørn Eriksen . 
Regi : 
Kjersti Horn . 
Med : 
Torbjørn Eriksen , Anders Dale , Mette Arnstad , Roar Kjølv Jenssen , Even Stormoen , Per Kjerstad , Nina Ellen Ødegård , Marko Kanic , Ole Christoffer Ertvaag , Ragnhild Arnestad Mønness . 
Scenografi / kostyme : 
Katja Frederiksen . 
Komponist : 
Erik Hedin . 
Lys : 
Haakon Espeland . 
Maskør : 
Jill Tonje Holter . 
Rogaland Teater , Hovedscenen . 
3 timer 50 minutter med pause . 
Først overveldes øynene av synet som dominerer scenen fram til pause : 
Et mylder av fargerike ballonger – noen med festlige påskrifter , andre med dødningeskaller – som signaliserer at det på slottet i Helsingør akkurat har vært feiret kongelig bryllup . 
Og det til tross for at sørgetiden for den avdøde kongen ikke er over , det viser graven på scenekanten . 
Noe er råttent i kongeriket Danmark : 
Gamlekongens bror Claudius har rappet enkedronningen og tronstolen like for nesa på arveprins Hamlet . 
Og verre skal kvalene hans bli da venner lar ham møte gjenferdet etter faren som ber ham hevne at han er tatt av dage gjennom et utspekulert brodermord . 
Kreativ scenografi Katja Frederiksens scenografi og rekvisittidé er uhyre kreativ . 
Ballongene blir etter hvert til gobeliner der sleskinger ved Claudius " ' " hoff kan gjemme seg for å overvåke prins Hamlet , men også til blomster som hans kjæreste Ofelia deler ut mot slutten . 
Regissør Horn lar på ypperlig vis handlingens mange scener gli sømløst over i hverandre , ofte ved å gi skuespillerne pause på stoler langs veggene ( som i hennes Peer Gynt-oppsetning i 2011 ) for så å la dem brått trå til når det gjelder . 
Det funker strålende . 
Det er en fryd å slå fast at ensemblet yter på topp nivå . 
Først og sist må Torbjørn 
Eriksen hylles for sin eminente tolkning av den fortvilelse og ( mulige ) galskap som rammer prinsen etter at hevnoppdraget tynger hans skuldre . 
Å huske den enorme replikkmengden til Hamlet er én ting , å framføre den så naturlig og likefram som Eriksen gjør , er like imponerende og særdeles virkningsfullt . 
Slik kommer Shakespeares vidunderlige , men også krevende tekst til sin rett , ikke minst i partiene der han grubler over livets mening . 
Eriksen mestrer pendlingen mellom Hamlets svært ulike sinnsstemninger , fra den ironiserende , lystige spott mot falskspillerne ved hoffet , via liksomgal oppførsel for å forvirre dem , til dyp depresjon og dødslengsel når han kommer i tvil om han skal være eller ikke være . 
Ole Christoffer Ertvaag som den trofaste vennen Horatio matcher fint Eriksens spill med sin enkle og ærlige framtoning . 
Anders Dale veksler suverent og åleglatt mellom påtatt sorg og grufullt renkespill fra onkel-kongen Claudius , Mette Arnstad gjør til slutt den forblindede dronningen overbevisende fortvilet , mens Even Stormoen skaper en komisk-patetisk Polonius , denne rotte av en hoffmarskalk som gjerne spionerer på egne barn så vel som Hamlet . 
Nina Ellen Ødegaard er hjerteskjærende som Ofelia , ikke minst i scenene der hun er blitt gal , og Per Kjørstad skaper et troverdig sinne hos broren Laertes som også får et hevnbehov . 
Også de mindre birolleinnehaverne bidrar utmerket slik at gapet mellom påtatt maske , jålete hoffspråk og ond sannhet kan avdekkes . 
Si at Shakespeares 400 år gamle drama er avleggs . 
Løp av sted , folkens , les handlingsresymeet i ballongprogrammet og la dere gripe av årets største teaterbegivenhet . 
Gratulerer , Rogaland Teater ! 
Sterkt om dypt deprimerte foreldre Angår `` Lille Eyolf " '' " fra 1894 oss i dag ? 
Mer enn man kanskje ville tro . 
Stykket skildrer et ektepar som nesten bukker under fordi deres funksjonshemmede barn dør . 
Henrik Ibsen avslører , som vanlig , stor innsikt i menneskesinnets irrganger . 
` ` Lille Eyolf " '' " . 
Av Henrik Ibsen . 
Regi : 
Lisa Charlotte Baudouin Lia . 
Med : 
Lars Funderud Johannessen , Marianne Holter , Helga Guren , Svein Solenes , Gretelill Tangen , Ingrid Rusten , Emma Lola Ihle . 
Dramaturg : 
Michael Evans . 
Scenograf / kostyme : 
Marte Ekhougen . 
Lys : 
Børe Noer Borrevik . 
Maskør : 
Jill Tonje Holter . 
Varighet : 
2 timer med pause . 
Sted : 
Teaterhallen , Rogaland Teater . 
Nylig røpet en mor i et intervju hvordan hun like etter fødselen skammet seg over å ha fått et barn med Downs syndrom . 
Heldigvis klarte hun og mannen å vende følelsen til glede og stolthet over datteren . 
Det klarer ikke foreldrene i Ibsens stykke før det er for seint . 
Alfred , pappa til Eyolf , har i lang tid forsøkt å lære opp sønnen for å kompensere for skadene etter et fall da han var liten . 
For Rita er det så ille å være Eyolfs mor at hun regelrett angrer at hun fødte ham . 
Hun synes barnet står i veien for et lidenskapelig forhold til ektemannen . 
Hadde stykket vært skrevet i dag , vil nok Ibsen lagt til at sønnen også hindrer moren i hennes arbeidskarriere . 
Lars von Trier-assosiasjon 
Det er idet Ibsen skrur tommeskruen enda hardere til og avslører hvem som er skyld i guttens funksjonshemming at det synes åpenbart at danske Lars von Trier kan ha lest `` Lille Eyolf " '' " . 
I den vanvittig vakre åpningen i hans film `` Antikrist " '' " lar han et ektepar bli så oppslukt av hverandre i et intenst samleie at de glemmer å passe på barnet sitt . 
Det krabber opp i et vindu , faller ut og dør . 
Deretter følger et ekstremt opprivende sorgarbeid . 
Hos Ibsen dør barnet først mange år senere . 
Men i stykkets nåtid innrømmer Rita og Alfred at sønnen falt og fikk varige mén akkurat da de elsket som hetest . 
Dette er altså ikke et drama om sorg alene , men om samvittigheten som gnager og gnager , til forveksling lik rottene som Rottejomfruen tilbyr å lokke ut på fjorden for å drukne . 
Rogaland Teater skal ha ros for å sette opp et skuespill som borer på så dypt vann . 
Instruktør Lisa Charlotte Baudouin 
Lie lykkes langt på vei å få fram fortvilelsen hos ekteparet og deres to gjester , Asta og ingeniør Borgheim . 
Hun får Marianne Holter , Lars Funderud Johannessen , Helga Guren og Svein Solenes til å framføre dialogene på en liketil måte slik at kraften i Ibsens nådeløse tekst får virke på oss . 
Det viderefører den naturlige replikkføringen som teaterets friske ensemble har gjort seg bemerket med på senere år . 
Veldig bra , bortsett fra at skuespillerne ofte snakker så lavt at det er vrient å høre . 
Instruktøren har valgt å gestalte irrasjonelle krefter i skikkelser på scenen . 
Men grepet forvirrer ofte mer enn det gir ny innsikt . 
For hvorfor framstilles Eyolf av en jente med sløyfe i håret , bærende på en dukke , betyr det at foreldrene har feminisert sønnens oppdragelse ? 
Kunne han ikke være gutten med krykken som forgjeves drømmer om å bli soldat ? 
At varulven , som Rottejomfruen er om natten , fysisk dukker opp og slåss med de voksne , tydeliggjør at dette handler om uforståelige krefter i oss . 
Men hvorfor setter varulven seg til å klimpre på en minigitar i etterkant ? 
Det blir et intetsigende påfunn . 
At Eyolf så går omkring som døden med en lekekrokodille på armen , styrker den dystre stemningen . 
Men at den sørgende Rita etter pause framtrer som den gråhårede Rottejomfruen ( Gretelill Tangen ) , parallelt med Marianne Holter , tar irriterende nok oppmerksomhet fra dialogen mens man grubler på hva det skal bety . 
Scenografien er bare delvis vellykket . 
Hvorfor må skuespillerne streve med å hoppe opp og ned fra tre museumsmonteraktige scenebilder til det tomme golvet foran ? 
Best av de tre er den grønne skogen som blir uhyggelig når døden kommer , men også minner om at Alfred har giftet seg til `` gull og grønne skoger " '' " . 
Det fungerer også fint at Rita dynger på med kosedyr etter Eyolfs død , men hvorfor det skjer ved en lavvo , er gåtefullt . 
Den store trøsten 
Men alt i alt er det fascinerende og sterkt å følge Ibsens skikkelser i Teaterhallen , spent ut som de er mellom lidenskapelig kjærlighetslengsel og lyst til å ta ansvar gjennom en meningsfull livsoppgave . 
Den store , store trøsten er det Ibsen kaller Forvandlingens lov , at det er mulig å kjempe seg ut av ensomhet og sorg for å oppnå glede , forsoning og nytt fellesskap . 
Hiv o ’ hoi for et show ! 
Det vil være en underdrivelse å si at årets Sabeltann-forestilling er full av overdrivelser . 
Den er tettpakket . 
Overlesset . 
Det skriver Fædrelandsvennens anmelder — og fortsetter : 
Selv det stillferdige hvilepunktet med Pelle Pirats sarte kjærlighetsvise under et anfall av jublende forelskelse i en falsk prinsesse , blir en overdrivelse , noe så til de grader . 
Og stemmebruken til både Kaptein Sabeltann ( Kyrre Haugen Sydness ) og Maga Kahn ( Frode Winther ) og en rekke andre , er så voldsom , så halsirritert skurrende og volumsterk , at en undrer seg over om skuespillerne kan holde hele Sabeltann-sesongen igjennom . 
Terje Formoe og hans bunnsolide teatertrupp inviterer ikke til analytisk refleksjon . 
Her er det moro i alle svinger , skrekk og gru , gys og spetakkel , hopp og sprett og sprell i dans og sang . 
Det ropes og huies , det svinges med sverd og jaktes og røves og — i det hele tatt - det overdrives ettertrykkelig hele veien . 
Etter hvert , eller gjennom årene , er også bruken av ulike pyrotekniske effekter blitt mer og mer raffinert og utbredt . 
Det smeller , det glimter og lyner , det dundrer . 
Og når røyken siver utover land og hav mens « Den sorte dame » siger inn mot bryggaog lyskastere spiller i alle farger - da gyser man i fryd over scenisk vellykkethet . 
Jeg skal ikke prøve å gjengi historien . 
Den er faktisk litt komplisert i all sin enkelhet . 
Og ikke handler det om kampen mellom de onde og de gode , snarere om kampen mellom de onde og de ikke fullt så onde , les Maga Kahn og hans følge mot Kaptein Sabeltann . 
Hvem som vinner til slutt er ikke helt klart , i alle fall ikke om vi tar med at tre barn , Pinky , Sunniva og Marco , vidunderlig og nydelig spilt av henholdsvis Max August Key Graarud , Johanne Regine Svendsberget og Adam Eftevaag , representerer et menneskelig og varmt element i denne ellers så maktbryndestruttende forsamlingen av tvilsomme helter . 
Får jeg lov å si det såpass enkelt som dette : 
Det er gøy . 
Det er til tider veldig morsomt , også for de voksne . 
Og det er nok noen ganger i skumleste laget for de minste . 
Særlig mot slutten når det plutselig raser av Sabeltann-ånder eller-hva-det-er-for-noe inn over scenen , mens det smeller og lyner og , i alle fall under årets andre forestilling tirsdag kveld , bøttet ned med vann fra oven , noe som gav en ekstra dimensjon til lyssettingen . 
Og så finnes det noen dødpunkter . 
Det hender dialogen oppleves som stiv og kunstig . 
Men når sangnumrene kommer , livner det til så det holder . 
Dans og koreografi løfter forestillingen mange hakk . 
Og hva moralske spørsmål angår : 
Jeg tror ikke det er dumt at dagens unger vokser opp med « Hiv o " ' " hoi » . 
Faktisk tror jeg de vil ha et fortrinn i livet til forskjell fra oss som vokste opp med « Nei , nei gutt , dette må bli slutt » og « Vær forsiktig lille øye hva du ser » . 
Fantastisk morsom Peer Gynt-versjon 
Kom dere snarest til Tou Scene . 
Så morsom og moderne har dere aldri sett Peer Gynt før , velegnet også for barnefamilier . 
` ` Peer " '' " . 
Regi / skuespill : 
Malin Landa , Maria Drangeid , Lars Ueland Norås og Magnus Rostad . 
Manus : 
Knut Nærum fritt etter Ibsens `` Peer Gynt " '' " . 
Lys / lyd / teknikk : Magnus Østrem Nesse . 
Sted : 
Tou Scene . 
Lengde : 
70 minutter . 
Spilles : 
Ut uka . 
I 2007 viste Tou Scene en dekonstruert splatterversjon av Ibsens `` Et dukkehjem " '' " laget av rabulistene Vegard Vinge og Ida Müller . 
Det var fælt og flott gjort , men vanvittig grovt . 
Når nå den nye friteatergruppa Vrangforestilling debuterer med Knut Nærums modernisering av `` Peer Gynt " '' " , kunne man frykte at alt blir tøys og tull for å tekkes de som knapt kjenner stykket fra før . 
Men `` Peer " '' " populariserer virkelig essensen av vårt mest berømte nasjonaldrama . 
Tull og tøys er det flust av . 
Et herlig , lattervekkende metaplan bryter stadig inn , som da Knappestøperen blir til en bonde ( Magnus Rostad ) som vil stryke Peer fra manuset og resirkulere ham fordi han aldri har vært seg selv . 
Eller da Solveig ( Malin Landa ) roper irritert : 
— Hvis alt jeg skal gjøre i dette stykket , er å vente , gidder jeg ikke mer . 
Jeg leser heller en bok , " '' " hvorpå hun tar `` Et dukkehjem " '' " fra hylla og går . 
Enhver kjenner av Ibsen aner at den lesningen kan gi Solveig noen Nora-griller i hodet . 
Men parallelt med den festlige humoren tar `` Peer " '' " nennsomt vare Ibsens alvorlige kjerne . 
Manusforfatter Nærum er jo slett ikke bare ordspillenes og de kjappe replikkenes mester . 
Han har finlest originalen , vraket atskillige scener , ja visst , men skåret inn til det vesentlige beinet . 
Den røde tråden blir Peers lyst til å bli konge og keiser av gullet og hans formidable evne til å stikke av fra situasjoner som er krevende , og fra mennesker som står ham nær . 
Den nye teatergruppa Vrangforestilling har laget sin vri av Nærums tolkning fra 2009 . 
Nå er det selvfølgelig litt vrient å bedømme hva som er deres påfunn . 
Poenget er at de fire skuespillere imponerer med sitt spill , både når de agerer livlig midt i fiksjonen og når de bikker over i metaplanet og tyr til komiske fakter og et ironiserende stivt spill . 
Lars Ueland Norås er super i rollen som Peer . 
Han har en vidunderlig kjapphet i mimikk , replikkføring og fysisk utfoldelse som overbeviser til fulle . 
Magnus Rostad , Malin Landa og Maria Drangeid leverer flotte , ofte urkomiske innfall i mange roller som de løper inn og ut av i høyt tempo . 
Det er en fryd å sitte blant 60 publikummere under Tou Scenes loftsbjelker og oppleve et vell av lekre detaljer . 
To rep spent mellom søylene gir Peer et himmelrom til å framstille bukkerittet for Mor Åse , men også å svinge seg i gullkittel og sjeiketørkle nede i Egypt . 
Kostymene er enkle , men effektfulle – trollenes haler er oppvaskkoster ! 
Musikken veksler kjapt mellom Griegs melodier som akkompagnement over høyttalerne og moderne poplåter framført med snodige sangtekster av ensemblet . 
En klassisk sangerinnes vakre framføring av `` Solveigs sang " '' " får en høyst ironisk virkning da Landa synger superfalskt med . 
Men Grieg kjøres på full guffe i den rørende scenen der Mor Åse dør . 
Gratulerer , Vrangforestilling . 
Dere vil vi gjerne se mer til ! 
Flau og festlig sex , morsom ordførerkloning 
Fast innslag på bygderevyer er underbuksehumor . 
Det som ble servert i teltet på den nye rådhusplassen i Sandnes , veksler mellom det flaue og det skikkelig lattervekkende . 
For å ta de morsomste numrene først : 
En mann som trenger litt oppspriting av sexlivet der hjemme , har fått kona til å skaffe flyvertinneuniform . 
Manuset til sketsjen `` Bitch Airlines " '' " er en fulltreffer av ordspill som serveres mens flykapteinen ( ektemannen ) og flyvertinnen ( kona ) ligger , nei står i en oppreist seng . 
Vips forvandles det velkjente flykabinspråket til noe ganske annet . 
Hun : " ' ' " 
Vi er snart klar til avgang . 
På denne flyvningen vil du bli tatt direkte til himmelen . 
Flytiden er beregnet til to , kanskje tre minutter . 
" ' ' " Han ( med hentydning til hennes følelsesliv ) : 
" '' " Humøret er noe ustabilt " '' " . 
Hun : " ' ' " 
Det vil kunne bli en del humping . 
På nattbordet finner du sikkerhetsutstyret . 
Tre det på hodet og pust normalt . 
" '' " Og mens vi aner at han strever med et stykk gummi nedentil , fortsetter hun : " '' " Go to gate , den er i ferd med å stenge . 
Forsinkelsen skyldes at kapteinen har noen problemer med understellet " '' " . 
Sånn fortsetter det , til Roar Brekke og May-Lis Stangeland har landet husketuren aldeles utmerket . 
Man må også skratte høylytt av sketsjen over gjenbruk av plast . 
Den kunne blitt pinlig flau da det handler om den eldgamle sexdokka `` Oppblåsbara Barbara " '' " . 
Men Tore Lie og Stangeland spiller miljørådgiveren og plastkvinnen så urkomisk at man bare må gi seg over . 
Vanskeligere er det å le av Sølvi Hålands nummer om byens eldste stripper som snart mister jobben på et utested , til forveksling likt et omdiskutert strippested i gaukebyen . 
Alle hennes grove fakter kan ikke skjule at teksten er for tynn . 
Låten om den eneste homsen på Høle er også bare sånn passe . 
`` Sommerrevyen 2014 " '' " spiller ikke bare på sex . 
Vel vitende om at toppledelsen i Sandnes kommune satt benket nær scenen på premieren , har revygjengen med sangen `` Bare en ordfører " '' " . 
Virkningen er herlig da det viser seg at arbeiderpartiordfører Stanley Wirak kan være åtte forskjellige steder på en gang , takket være kloningen av seg selv . 
Stilig maskebruk funker strålende . 
Godt sunget og framført . 
Mye på det jevne Andre numre er på det jevne , som `` En helt spesiell skole " '' " med to elever som går på engleskole der det skjer mye forunderlig , som dobbelttime i reinkarnasjon . 
Men nummeret er ikke spisst nok . 
Låten om parkeringsvakter og ørten norske hits framført på to minutter er greit sunget , men har vi ikke hørt slikt før ? 
Sketsjen `` Bilturen " '' " har noen gode poeng , men det virker forunderlig gammeldags å bare mimre over bilturer i en boblefolkevogn en gang på 60-tallet . 
Hva med moderne GPS – kunne ikke den gitt en ny innfallsvinkel ? 
Hva med litt skarpere satire ? 
Men alt i alt lander gjengen på sju entusiaster anstendig på beina og morer et feststemt , øl— og brusdrikkende , pølse- og brød-spisende publikum slik de har forventet . 
Jeg spår at Sommerrevyen er liv laga . 
Neste år behøver man ikke å være fullt så servile overfor kommunepampene som satt i teltet . 
Kanskje man tør våge seg på skarpere politisk satire ? 
Anmelderen måtte på grunn av deadline gå etter fem kvarter . 
Ikke så morsomt som i fjor 
Det er ikke bare bare å ta et gammelt eventyr og forvandle det til en nymotens story . 
Rogaland Teaters sommerteater « Hans og Grete » halter rundt som den blinde heksa på leit etter sin egen idé å fete opp . 
` ` Hans og Grete " '' " . 
Regissør / grafisk design : 
Vegar Hoel . 
Med : 
Kristian Berg Jåtten , Ellen Andreassen , Hanne Vasshus , Thomas Aske Berg , Tomas Alf Larsen . 
Etter : 
Brødrene Grimms eventyr . 
Sted : 
Hindal gård , Vaulen . 
Egnethet : 
Fra 3 år og oppover . 
Varighet : 
1 time 30 minutter med pause . 
I fjor lyktes Vegar Hoel og hans nye , galne gjeng med en karikatur av Snøhvit som ble hekta på Fjesboka . 
I år strever kompaniet med å utnytte sitt eget påfunn : 
At Hans og Grete er to bortskjemte 25-åringer som snylter på velferdssamfunnet ved å nave seg gjennom i voksenlivet . 
` ` Dette er historien om å vokse opp i et av verdens beste velferdssamfunn " '' " varsler fortellerstemmen i starten . 
Langt om lenge blir søskenparet sendt til skogs og lokket inn i sukkerhuset for å bli foret av heksa . 
Jo visst er de to bortskjemte , late og aldeles uvitende om hvordan man klarer seg ute i verden . 
Men jeg gjetter at frykten for å latterliggjøre mennesker som virkelig har behov for hjelp fra norske Nav-kontor , gjør at parodien på unge navere forblir upresis og utydelig . 
Ideen er rett og slett for krevende å omsette i en story som skal fungere som festlig sommerteater helt ned i treårs alder . 
Dermed snirkler første akt seg av gårde med sketsjaktige scener der den hengepuppeutstyrte mor Hilda vil mate Grete og Hans ( som hun ynder å si ) utelukkende på grønnsaker , mens den veike , ekstremt bebartede faren faller for usunn kjøttspising . 
Visst finnes det gode ansatser til morsomme handlingselementer , som da søskenparet får fire gode råd av pappa for å `` klabbe pantersau " '' " . 
Ett råd er å gjennomskue at folk som kaller seg venner , ikke alltid er det . 
At dummingene Hans og Grete likevel lar en `` venn " '' " lure fra dem hønene de har fått med seg i startkapital , er morsomt spilt av Tomas Alf Larsen . 
Men den ville ideen med pantersaujakten ( et svart eselhodelignende vesen dukket omsider opp ) blir liksom glemt og slett ikke utnyttet godt nok . 
Hans og Grete blir i stedet fanget av heksa og må bruke farens råd til å berge seg fra hennes glødende grill . 
Andre akt bedre 
Andre akt tar seg opp fordi man har fått innstilt frekvensen på det rene tøys og tull uten å forvente synderlig spenning eller dramaturgi . 
Ikke vet jeg hvorfor Grete plutselig forvandles til en jenteheks med navnet Odd , men det er iallfall festlig spilt av Ellen Andreassen . 
Resten av ensemblet gjør også en hederlig innsats med å fyke rundt i stort tempo og lage lått og løye . 
Avslutningen er likevel langt unna det klimaks man forventer . 
Det som redder forestillingen og berger latteren hos publikum , er miksen av heseblesende situasjonskomikk , mye jodling og halloi , rare kostymer ( bayerske selebukser ) , småmorsomme ordspill ( du er så lat – salat ! ) og låter som rappes , men uten at man skjønner teksten . 
Rakk ikke luke 
Alt i alt får jeg følelsen av at regissøren og hans trupp ikke har rukket å luke i bedet av sprø ideer for å fjerne de dårligste og dyrke fram de beste . 
Selvfølgelig kan den blinde heksa ha langt svart hår og skjegg og være spilt av en mann , men å blande inn Østerrikes Melodi Grand Prix-vinner virker som et rent sidespor . 
Ingen sjanger er så vanskelig som komedie . 
Rogaland Teaters sommerforestilling har i årevis hatt et godt rykte og stort publikumstekke . 
Men en så profesjonell institusjon må passe seg for å dynge på med lettvinte og støyende løsninger for å skjule at manuset slett ikke er gjennomarbeidet nok . 
Solid overdose teaterpanikk 
Ta en klassisk britisk farse . 
Kjør parodi på den og sett tempoet på fullt . 
Da har du `` Panikk i kulissene " '' " . 
Nei , du har knapt halvparten . 
Og resten er enda bedre . 
Skal vi sortere litt først , slik at vi får en slags orden i galskapen ? 
Ja , la oss gjøre det : 
1. Kjernen i det vi opplever på hovedscenen på Rogaland Teater , er en gammeldags farse . 
Et par dukker opp i et hus de tror et tomt , eierne vender hjem til det de tror er et tomt hus , og ja , dere skjønner . 
Her er det folk inn og folk ut av dører , folk inn og folk ut av misforståelser og forviklinger , kaos og passe morsomt . 
Knapt nok . 
2. Men stykket er fra 1982 , og da var det ingen intelligente mennesker med en viss kunstnerisk stolthet som laget sånt vås . 
Derfor laget Michael Frayn en parodi . 
Det er fortsatt dører som åpnes og smelles og folk som ramler inn og ut , men forestillingen herjer med seg selv , og det hele blir ganske mye morsommere . 
Så genistreken : 
3 : Det er nemlig ikke denne forestillingen vi sitter og ser på , vi ser på det talentløse teaterensemblet som øver inn dette stykket . 
Dermed får vi både den teite farsen og skuespillernes forsøk på å lære seg idiotien . 
Dørene fyker opp og igjen uten at de skjønner helt hvorfor , buksene ramler fortsatt ned på anklene fordi det står i manus , romansene er like håpløse — men vi får alt det andre i tillegg : 
Skuespillere som er så nervøse at de holder på å kaste opp , rivalinner som kjemper om sine helter , regissøren som drømmer om neste stykke - Shakespeare ! - og kaoset er dobbelt og moroa trippel . 
4. Så blir det enda verre . 
Altså bedre . 
Vi får samme forestilling etter en måneds turne , sett bakfra . 
Vi kjenner jo stykket nå , og får se alt som skjer bak kulissene , når skuespillerne ikke er på scenen , før teppe løftes og i øyeblikkene de har pause fra scenen . 
Det blir ikke mindre dørslamring og intrigant romantikk , men enda morsommere . 
5. Når vi så , til sist , får være med på absolutt siste forestilling , blir det hele komplett . 
Stykket rives helt fra hverandre , skuespillerne hater hverandre så intenst at de gjør alt de kan for å ødelegge det hele mens de fortsatt snubler i bukser og smeller i dører og serverer blødmene som begynte allerede i programheftet . 
Bra ! 
Like morsomt som jeg husker det fra Norgespremieren ved samme teater i 1983 . 
# # Strålende utført 
Altså : 
Dette er komikk på høyt nivå . 
Det er strålende utført , selv om enkelte monologer fortsatt er litt stive , og noen entreer og exiter ikke er perfekt timet ennå . 
Når dette sitter enda bedre enn i gårsdagens premiere , har Rogaland Teater levert komikk som garantert vil høste gapskratt fra teaterfolket . 
Scenografien er på ingen måte banebrytende . 
I første akt ser vi en lett møblert stue , i andre får vi scenerommet bak kulissene . 
Enkelt og effektivt . 
Instruksjonen er også akkurat sånn den skal være , uten eksperimenter . 
Skuespillerne jobber tett sammen , særlig når de jobber mot hverandre , og drar i land en skikkelig lagseier . 
Lagseier 
Her er Lars Funderud Johannessen som stresset regissør , og Anders Dale som hjernedød don juan sammen med sin alltid velmenende Helga Guren . 
Ingrid Rusten og Øystein Martinsen er det overspillende paret som tror de er alene i det etter hvert overbefolkede huset , mens Penda Faal og Ole Christoffer Ertvaag fyller smårollene sine godt . 
Svein Solenes er fuktig skuespiller og tørr innbruddstyv , og Nina Ellen Ødegård er den sterkeste av dem alle som spyferdig skuespiller og husholdersken i huset der kaoset rår . 
Effektivt er også måten skuespillerne går inn ut av dialektene sine : 
De snakker teaterøstlandsk i `` rollene " '' " sine , og egen dialekt når de spiller skuespillerne . 
Koselig , men ujevn vårsprett 
Det er flott at publikum har fått ønske seg sanger til en vårlig teaterkonsert på Intimscenen . 
Men slik programmet for øvrig er satt sammen blir det i tilfeldigste laget . 
Våryr » er overskriften over 22 låter og viser som musikalsk spenner fra britisk folkrock , svensk blues , norske klassikere , amerikansk psykedelika til franske svisker . 
Her får man høre `` Vår " '' " av de Lillos , `` Så skimrande var aldrig havet " '' " av Evert Taube , `` Blyge Harry " '' " av Stavangerensemblet , `` Våren " '' " av Grieg ( heldigvis bare resitert til lekkert klaverspill ) , men også `` Morning has broken " '' " av Cat Stevens , `` She " '' " av Charles Aznavour , `` Whole lotta love " '' " av Led Zeppelin og `` Wild child " '' " av Savage Rose . 
Det finnes sikkert publikummere som blir glade nok for å få et gjenhør med både den ene og den andre melodien , men jeg synes like fullt at dramaturg Carl Jørn Johansen og regissør Mette Arnstad burde ha valgt mer bevisst og skapt en gjennomtenkt helhet . 
Når det er blitt som det er blitt , får man innstille seg på kosefaktoren . 
De fire sangerne åpner med de Lillos " ' " utsagn om at våren er en klisjé , visuelt understreket av Arne Nøsts scenografi med påskeliljer i sykkelkurven , piknikkurv på rutete duk og nyutsprunget bjørk . 
Roar Kjølv Jenssen og Gretelill Tangen framfører 50-tallsslageren `` Det er vår vår i vår " '' " på muntert vis . 
Den blir dessverre avløst av en nynorsk versjon av Taube-visen , `` Så glitrande var aldri havet " '' " , i en duett-versjon med Marianne Holter og Ragnhild Arnestad Mønness som lød – unnskyld meg – jeg skrev `` grusomt " '' " på blokka . 
Men om de to var uheldige med arrangementet , løfter de seg flere hakk utover i forestillingen . 
Holter gir en fin tolkning på norsk av Nina Simones `` Another spring " '' " , med en rørende tekst om den eldre enken som til tross for sin ensomhet gleder seg til en ny vår . 
Arnestad Mønness formidler at vi alle synger solo i en tøff tekst av Sandy Denny . 
Kveldens morsomste framføring kom da Holter i andre akt entret scenen med en komisk blomsterhatt på hodet mens hun sang vårdepresjonen `` Spring is here " '' " om kvinnen som følte at `` nobody needs me , nobody loves me " '' " . 
Riktig flott er akkompagnementet på flygel og keyboard ved musikalsk ansvarlig , Anders Brunvær Hauge . 
Videoprojeksjon av Henrik Tangen vist på bølgende plater som henger ned fra taket , gir mer liv enn bare å se artistene flytte rundt på seg i spraglete , svært fargesterke kjoler og skjorter . 
Men summa summarum strever ensemblet med å løfte konseptet til noe mer en ujevn viseklubbkveld . 
Når teateret kaller programmet en teaterkonsert , er vi dessverre blitt så ettertrykkelig bortskjemte etter både Mozart og Beethoven at jeg forventer et høyere nivå innholdsmessig så vel som i de sanglige kvalitetene . 
Sterke stemmer , tam regi 
Det finst bare flotte stemmer i dette ensemblet . 
Dei gjer songen aleine verd ein heilaften i Sandnes Kulturhus . 
Fantine døyr . 
Som var ho aleine på scena , det er grått rundt henne , men putevaret i senga er kvitt , og alt stoppar for oss . 
Fantine skal døy . 
Ho har mista jobben , mista håret , selt alt ho har , seg sjølv også , for å halda vesle Cosette i livet , dottera , som er hos det sjuskete paret på den sjuskete kroa . 
Fantine syng , Jean Valjean syng med henne , slik han gjorde det litt tidlegare , då det gjekk opp for han at han hadde svikta henne . 
Han , borgarmeisteren , fangen som sat fast i nitten år fordi han stal brød for å redda eit barn , som har fangevaktaren Javert etter seg for resten av livet , han , Jean Valjean , hadde lete henne falla . 
Det var første gongen tida stoppa i Sandnes Kulturhus , og lot det som skjedde framfor oss få gripa . 
AFTENBLADET BACKSTAGE FØR PREMIEREN : 
Varmer opp før premieren ( Stort biletgalleri ) 
Dette har skjedd 
Før det , skulle veldig mykje forteljast . 
Om Jean Valjean som slepp ut av fengselet i 1815 , om nidkjære Javert , som aldri gløymer kva lova har sagt er rett , om Fantine , som har eit barn utanfor ekteskap , om dei elendige rundt dei på alle kantar , om biskopen som gir Jean Valjean nattely og set han inn på ein betre veg . 
Det er som om alt dette bare må få passera revy , det er nesten som ein `` dette-har-skjedd " '' " seanse , så vi skal ha nok med oss til å gripa møta mellom desse to , eller gripa livet til det eine , elendige mennesket som skal syngja aleine om alt sitt ein stad lenger der framme . 
Og akkurat det er synd , for på scena står eit ensemble med formidable kvalitetar . 
Det er store stemmer og stor musikalitet , ikkje bare hos Jean Valjean , som syng sorg , kjærleik , liv og død , og får stemma si til å tilhøyra ein svært gammal mann før kvelden er over , det er ikkje bare Britt-Synnøve Johansens Fantine , som held tilbake akkurat nok til å gi den fattige kvinna liv , i staden for bare stemmeprakt , eller bare Mareike B. Wangs levande Eponine , som må syngja at ho elskar , men elskar aleine , nei , det er heile ensemblet , det er alle på scena , det er musikalitet og flotte stemmer absolutt over alt . 
Og det er absolutt den sterkaste kvaliteten ved denne versjonen av Les Miserables . 
Meir , meir ! 
For dei kunne fått gjort mykje meir . 
Ensemblet kunne vore villare og galare på horehus , høgdaren `` Master of the house " '' " , eller `` Konge på ei kro " '' " , som den heiter på norsk , kunne hatt endå mykje meir av forloren og frekk energi , dei store tablåa kunne vore spenstigare , spenningane mellom to menneske kunne vore tydelegare , scenografien kunne gitt meir liv og fleire kontrastar til scenerommet . 
Dei grå kulissane av ein port på tvers av scena står der altfor lenge utan grunnar gode nok , og kostyma , som skal gi oss dei elendige og dei litt mindre elendige på tidleg fransk 1800-tal , trugar med å ta over for menneska inni dei — vaksne Cosette forsvinn nesten i kostyme og parykk , og verken Jean Valjean sjølv eller krovert Espen Hana treng hjelp av så mykje sminke for å få oss til å tru på kven dei er . 
Tvert i mot . 
Bare gjengitt 
Det er ein av dei mest kjende musikalane som finst . 
Med dei mest kjende songane , og med Victor Hugos dramatiske roman som bakteppe . 
Det er liv og lagnader ein aldri kan koma seg vekk frå , det er dei gode og dei vonde , det er sosialpolitikk og opprør og det er heftig . 
Alt dette blir for ofte bare tamt gjengitt i scenografi , kostymer og regi . 
Men de vil sjå dette , det er klart de vil , de vil høyra alle dei flotte songarane på scena , dei femmaren går til , de vil høyra eit skikkeleg , levande orkester , som onsdag kveld riktignok var litt premierenervøse her og der , de vil sjå kor utruleg gode barna som er med er , og når de etter tre timar er matte og tomme og overvelda , så veit eg det jo ikkje , men eg trur de vil tumla heim og kyssa dei de har kjært , halda rundt dei og vakta dei mot all verdas elendigheit . 
Flott spilt og sunget , grunt tenkt 
Instruktør Rolf Alme har skapt en burlesk , surrealistisk teaterlek på Hovedscenen . 
Synd bare at han tar livet av djevelen , det dramaturgisk mest potente bilde vi har på ondskap . 
Man får håpe at den livs levende hunden som entrer scenen helt alene i starten , er så godt instruert at den hver aften lar seg lokke av litt mat på golvet . 
Anslaget er morsomt og følges snart opp av skuespillere som bjeffer , mjauer og agerer som dyr . 
Dette , sammen med en komisk synkronisering av bevegelser , hyppig bruk av talekor , ordlek , svisj— og svusj-lyder , pakker Tom Waits-musikalen `` The Black Rider " '' " inn i en sprø tegneserieverden . 
Det kler den merksnodige storyen godt : 
Skogvokteren vil ikke at datteren hans skal gifte seg med kontoristen Willhelm som ikke kan skyte , men heller den unge jegeren Robert . 
Kan en mystisk fremmed som har kjørt seg vill i skogen – Peg Leg the devil – hjelpe Willhelm til å bli en akseptabel brudgom ? 
Ellevill teaterlek 
Best utbytte av forestillingen får man ved ikke å tenke , bare å la seg fornøye av Almes absurde teater- og musikklek . 
Det er ikke alltid lett å få med seg tekstene i de tøffe , rå låtene til Tom Waits ( de får man lese i programmet etterpå ) , men for øvrig framføres sangene godt . 
Spesielt må nevnes Helga Guren ( datteren ) , Hugo Mikal Skår ( Willhelm ) og Kristian Berg Jåtten ( rivalen Robert ) som synger flott i et bredt register , fra det heftig rocka til de myke balladene . 
Når Skår dertil utfolder seg i en stilig koreografert hiphop-scene , er det bare å gi applaus . 
Jeg har kritisert den tidvise manien med videofilming på norske teaterscener , men her fungerer det riktig bra , både som live sending og i opptak på veggen bak . 
Særlig flott er Guren til hest i en ekte , videofilmet skog , en skog som illuderes fint av en opphengt trestamme over scenen . 
Vekk med den onde Fordreining av videobildene i psykedelisk retning peker mot at den opprinnelige musikalen ( fra 1990 ) fungerte som en advarsel mot rusmisbruk . 
Kjæresten til Waits var kokainavhengig og kalte det et `` ondt , ondt stoff – det beste argumentet for ideen om en djevel fordi det åpner døra til de verste delene av menneskets ånd og sinn . 
" '' " Også på Hovedscenen lar Peg Leg the devil det snø hyppig med kokainpulver . 
Men instruktør Alme har i sin bearbeidelse bestemt seg for `` å skape forvirring og usikkerhet omkring Djevelens eksistens " '' " , ifølge programmet . 
I selve stykket er han langt mer eksplisitt og lar Peg leg slå fast at det ikke finnes noen djevel fordi mennesket ikke trenger noen å skylde på . 
Det argumentet kan man lett nikke ja til . 
Verre er det når dette kommer i forlengelse av en monolog om at `` begrepet godt og ondt er bare en konstruksjon i sinnet ditt " '' " . 
Slik reduserer 
Alme mennesket til dyr og natur som utelukkende styres av instinkt . 
Uinteressant reduksjon 
Men skal kunst fungere i vestlig tradisjon , trengs kontrasten mellom det gode og det onde , håp om redning og fortvilelse over fordømmelse . 
Skjønnheten blir kjedelig uten udyret . 
Frodos kamp for å ødelegge ringen blir overflødig hvis ikke den onde Sauron er ute etter verdensmakt . 
Vi ville tapt en sterk Al Pacino-prestasjon om han ikke hadde spilt John Milton , djevelen selv i `` Djevelens advokat " '' " . 
Selveste Shakespeare bygget hele sitt dramatiske univers på at figurene kjemper på scenen i spennet mellom fryd og galskap , oppe og nede , himmel og helvete . 
Men i Almes `` radikale politiske prosjekt " '' " hiver han djevelpakten i søpla og tar livet av djevelen . 
Dermed fyker dramaturgisk potens og moralsk spenning samme veien . 
` ` The Black Rider " '' " er flott å se og høre på , men ender som innvendig tomt og tamt . 
Kontroversiell krumkake på Sola 
Den julefiendtlege Svartnissen er populær . 
Men kritikarane frå 2B er skeptiske til Krumprinsessekake Mettimagen Årets hovudkritikarar av Barnas store julerevy i Sola kulturhus er henta rett frå målgruppa . 
Emine , Frøya og Sigrid er sju år og går i 2B . 
Alle tre har sett tidlegare variantar av galskapen på Sola minst éin gong . 
Alle gler seg – og alle vil ha snop i kiosken . 
Far representerer vaksengenerasjonen . 
Han vil også ha snop i kiosken . 
Etter ein time og ti minutt og ståande premiereapplaus er det over . 
Løye og kjekt 
— Så : 
Kva syns de ? 
Emine : 
Det var løye . 
Frøya : 
Løye og kjekt . 
— Kva var kjekt ? 
Sigrid : 
Alt . 
Men eg likte ikkje ho der krumprinsesse Mettimagen . 
Emine : 
Ho dansa kjemperart . 
Sigrid : 
Han dansa kjemperart . 
Og så snakka han kjemperart . 
Her trengs det kanskje litt forklaring . 
Krumkaker er tradisjonelt fylt med multekrem . 
Eller luft . 
I `` Sirkus Svartnissen " '' " er krumkaka fylt av ein slags kvinneleg versjon av Vegar Hoel . 
Sørlandsktalande Krumprinsessekake 
Mettimagen skal stå for utskyting av ny julestjerne når den gamle sløkkjer – som skjer kvart hundrande år . 
Utan julestjerna har Rudolf ingenting å styra etter , og då blir det heller ingen pakkar på barna . 
Dermed har Svartnissen nok ein sjanse til å øydeleggja jula , om han klarer å hindra oppskytinga . 
Storyen er altså omtrent like tynn og sprø som ei krumkake . 
Men ingen drar til Sola kulturhus for å oppleva Tsjekov i desember . 
Favorittar — Kven likte de best då ? 
Emine : 
Eg syns Svartnissen var ganske løyen . 
Sigrid : 
Ja , han likte eg best ! 
Emine : 
Og Rudolf . 
Sigrid : 
Eg likte best Svartnissen . 
Frøya : 
Eg likte ikkje Svartnissen , for han var så slem . 
( Far likte best Rudolf , eit godsleg dyr frå Åseral med karakteristisk ganglag . 
Og så er faktisk far ganske svak for nokre av blødmene til Kissa Nissemann . 
Dei ligg godt under beltestaden , men går heldigvis langt over hovudet på dei på sju år . 
) — Kva syns de om historia då ? 
Har de høyrt at Rudolf treng ei stjerne å styra etter ? 
Sigrid : 
Nei , det er bare tull . 
Dei andre reinsdyra styrer etter den røde nasen til Rudolf . 
Utan den nasen hadde aldri nissen kome fram . 
( Her fortaper to av dei tre unge kritikarane seg pussig nok i ein diskusjon rundt Jesus , manglande religiøsitet , Svartnissens sympatiar og antipatiar og så vidare . 
Det blir for komplisert for avisa , og ligg strengt tatt eit stykke unna tematikken i `` Svartnissens Sirkus " '' " . 
) Terningkast 
— Når me skal melda eit stykke som dette , må me bestemma eit terningkast . 
Terningkast éin betyr at det var skikkeleg dårleg , to betyr ganske dårleg , tre betyr heilt greitt , fire litt bra , fem kjempebra og seks ... 
Emine : 
Seks er superbra ! 
— Ja . 
Så kva terningkast gir de ? 
Frøya ? 
Frøya må tenkja seg ganske lenge om før ho kjem med sitt første forslag : 
To eller tre . 
— Du likte det ikkje noko godt ? 
Frøya : 
Jo . 
Kanskje fire ? 
Emine : 
Meg og Sigrid syns fem . 
Frøya : 
Fire . 
For eg likte ikkje ho krumprinsessa . 
Sigrid : 
Eg ville sagt seks om det ikkje hadde vore for ho dama eg ikkje likte . 
Som var ein mann . 
` ` Sirkus Svartnissen " '' " er 12. versjon av Barnas store julerevy . 
Kvart år er det ny tekst , nytt stykke , sjølv om hovudkarakterane er dei same . 
Det skal gjengen ha ros for . 
At dei ikkje resirkulerer det same showet frå år til år og sel ut hus etter hus bare på gammal moro , liksom . 
— Syns de dette var like kjekt , kjekkare eller mindre kjekt enn dei andre gongene de har vore her på julerevyen ? 
Emine : 
Eg likte det like godt . 
Sigrid : 
Eg også . 
Like godt . 
Jo , det har seg sånn at ... 
Er det sant at det mannlige forplantningsorgan grovt sett kan deles i to kategorier : 
De med beskjedent utgangspunkt , men stort vekstpotensial , og de med mer solid grunn-nivå , men noe mindre økningsmulighet ? 
Hvorfor er det alltid en nabo som ødelegger ? 
Hvorfor klager journalister og vanlige folk på Siv Jensen ? 
Hvorfor er det ikke flere pensjonister som jobber i barnehager ? 
Hvor ble det av Flode ? 
Har du , Bjarte Tjøstheim , pilkekrok ? 
Folk lurer på sånt , i alle fall er de villige til å spørre om det for underholdningens skyld . 
Konseptet Trond-Viggo Torgersen og Bjarte Tjøstheim kom til Stavangeren med er både idiotsikkert og risikabelt . 
De to på scenen tar imot spørsmål som de svarer på . 
Ferdig . 
Underholdningsverdien bestemmes i utgangspunktet av kvaliteten på spørsmålene og svarene , og alt er improvisert . 
Riski , men Torgersen og Tjøstheim har stålkontroll . 
Duoen er perfekt for et løst på-sparket-konsept med stor publikumsdeltakelse . 
Gode kombinasjoner 
Veldig mye ligger i tonen og disse tos de lune vesen . 
En lege og en prestesønn som er enormt gode balansekunstnere . 
De vet å flørte med grensene , men aldri trå over . 
Første spørsmål denne kvelden er `` hvorfor liker katter mus ? `` , og man trenger ikke ha vært på mange humoristtilstelninger for å skjønne hvor svaret bærer hen . 
Måten doktoren og hans assistent svarer på viser veldig godt hvorfor dette fungerer så utmerket . 
Trond-Viggo tar underlivsaspektet i spørsmålet ut i sømmelige antydninger , en slags munter vals rundt grøten . 
Litt grovt , men fint sagt . 
Tjøstheim smetter inn med noen finurlige tilleggsopplysninger , og begge vet akkurat hvor grensen går i et tidligere bedehus på en tidlig lørdagskveld . 
Får vi svar på hvorfor katter liker mus ? 
Nei , men det er heller ikke poenget . 
Målet er å si noe festlig som vagt kan relateres til tema , spinne på assosiasjoner , forteller anekdoter og slippe til en og annen punchline . 
Den kombinasjonen klarer de helt strålende . 
Torgersen og Tjøstheim har også en svært god tone med publikum . 
Et par mikrofoner sendes rundt i salen til dem som har spørsmål , og alle får et par spørsmål tilbake . 
Humoristene tar seg til å finne ut litt om folk , og det viser seg at det er usedvanlig mange gynekologer og psykiatriske sykepleiere i salen . 
I området gynekologi og psykiatri ligger det som kjent mye godt stoff for humorister . 
Tada ! 
Sju-åtte gode ting å vitse om bare der . 
Tonen de har med spørsmålsstillerne er helt fenomenal . 
Mild , munter og litt småfrekk når de ser at muligheten byr seg . 
Kjøtt eller blod ? 
Tidligere denne uken , på andre Humorfestival-arrangementer , har vi sett hvordan publikum kvier seg for å gi selv de uskyldigste opplysninger til en frekk og freidig komiker . 
Med disse to er det annerledes . 
Trond-Viggo ville vi alle hatt som fastlege , og Bjarte Tjøstheim kunne vi hatt med litt vaniljeis til , som erstatning for en lun eplekake . 
I dette konseptet betyr dette alt , særlig når de to klarer å være bitte litt småfarlige noen ganger . 
Kveldens friskeste øyeblikk er når pasient Tjøstheim spør doktor Torgersen om det er sant at det mannlige forplantningsorgan grovt sett kan deles i to kategorier : 
De med beskjedent utgangspunkt , men stort vekstpotensial , og de med mer solid grunn-nivå , men noe mindre økningsmulighet ? 
Tjøstheim var langt mer direkte i sine ordvalg enn min gjenfortelling , og Torgersen svarte medisinhumoristisk at jo , sånn er det . 
Da en god time var passert begynte de å gå litt på tomgang , noe de nok forsto selv , og dermed satte de opp tempoet , og avsluttet i tide , noe som også er en kunst . 
Stilig konsert , utvendig teater " ' ' " Teaterkonsert Beethoven " '' " er blitt en tøff , spektakulær konsert med låter inspirert av den store komponisten Beethoven . 
Men å flette fire berømtheter inn i forestillingen er altfor mange . 
Urpremiere på `` Teaterkonsert Beethoven " '' " . 
Regissør : 
Nikolaj Cederholm . 
Musikalske arrangementer : 
Peter og Jens Hellemann . 
Sangtekster : 
Neill Cardinal Furio . 
Scenograf : 
Maja Lund Ziska . 
Kostyme : 
Anja Vang Kragh . 
Koreograf : 
Anja Gaardbo . 
Med : Bjørn Fjæstad , Sigurd Sele , Mareike Wang , Erik Røe , Svein Solenes , Madeleine Haaland . 
Musikere leder av Svein Ragnar Myklebust . 
Rogaland Teater , hovedscenen . 
Varighet : 
2 timer 15 minutter . 
a meg skryte først : 
Nikolaj Cederholms dansk-norske ensemble framfører 27 låter slik at publikum ble revet med og kvitterte med trampeklapp på premieren . 
Det er lett forståelig . 
Sangerne i hovedrollene er eminente og behersker det store sjangerspennet som brødrene Peter og Jens Hellemann så drevent har skapt ut av Beethovens musikalske temaer og Neill Cardinals Furios tekster . 
Her blir `` Til Elise " '' " forvandlet til frekk sexflørt mellom Beethoven og pianisten Josephine Brunsvik som han var så håpløst forelsket i . `` Måneskinnssonaten " '' " er en mørk rockballade sendt fra Winnie til Nelson Mandela , mens andre låter låner fra jazzen eller folkrockstilen . 
Musikerne under kapellmester Svein Ragnar Myklebust spiller som var de besatt , forestillingen igjennom . 
Bra . 
Særskilt medrivende er numrene med pappa Charles ( Svein Solenes ) og hans datter Annie Darwin , på premieren framført av unge Madeleine Haaland . 
Hun er regelrett imponerende . 
Visuelt overskudd 
Skryt også til scenograf , kostymedesigner og alle i Rogaland teaters team som har skap et visuelt overflødighetshorn , bestående av fantasirike og bisarre kostymer . 
De minner om galskapen i fjorårets Mozart-konsert . 
I den forestillingen var strømmende vann en visuell tråd . 
Nå lokker scenograf Maja Lund Ziska skuespillerne til stadig å svinge seg i tau . 
Darwins datter sendes sågar ut over publikum i salen . 
Virkningen av tauheisingen varierer fra det lattervekkende absurde ( pianisten Josephine står på Beethovens hode og stikker tærne i munnen på ham ) til det rent akrobatiske ( den nesten blinde maleren Turner balanserer på en kost holdt av Darwin ) eller det rent situasjonskomiske ( Darwin henger i Mandelas bur fordi han ramler ned fra en stige ) . 
Aldri under huden 
Å rives med ( publikums applaus var stigende begeistret ) hører til Cederholms kriterier for å lykkes med en teateroppsetning , ifølge et aftenbladintervju med ham lørdag . 
Men han vil også at vi skal røres emosjonelt . 
Da forventer jeg langt mer enn å begeistres over det musikalske og visuelle . 
Regissørens uttalte ambisjon er å vise oss fire helter – Beethoven , Darwin , Turner og Mandela – som alle stiger ned i sitt livs mørke før de langt om lenge gjenfinner frihet og glede . 
Men vi kommer knapt under huden og får kjenne på heltenes kvaler . 
Fire storheter ender i overflatebehandling . 
Beethoven reduseres til en illsint , uoppdragen gubbe . 
Turner raser rundt med malerkosten . 
Mandela henges opp i et bur for å minne om de mange fengselsårene . 
Sangene de fire synger , får oss ikke på innsiden . 
Tekstene er på engelsk , noe som gjør dem vanskeligere å oppfatte . 
At de er trykt i programheftet holder ikke – det er i teatermørket vi skal røres . 
Dødsriket griper Blant de få scenene som beveget meg , er Darwins forsøk på å hente sin datter tilbake fra dødsriket – her er endelig teaterscener som tar sorgen på alvor . 
Hvorfor får vi ikke mer av dette ? 
I stedet virker regissøren redd for at vi skal kjede oss hvis det blir for alvorlig . 
Dermed lar han det musikalsk fengende og det visuelt akrobatiske overskygge sorgen og lidelsen , til tross for at kostymene i 2. akt er sorte som i sinnets mørkeste tunnel . 
Dessverre blir konklusjonen : 
Senk forventningene til at dette er teater som borer dypt . 
Da kan man – uten min skuffelse – glede seg over en ellevill konsert . 
Et helstøpt og rystende familiedrama Johan Harstad har mislykkes hvis målestokken er at vi skal kjede oss over dramaet `` Osv. " '' " på Torshovteatret i Oslo . 
I stedet engasjerer han sterkt . 
Men det er fullt mulig å forstå forfatterens spissformulering om at en mange timer lang forestilling kan føre til at man kjeder seg over å høre om andres lidelse . 
For ja , når han spenner opp et lerret fra Vietnam-krigen på 1960-tallet til krig og etnisk rensing i Bosnia og Rwanda i 1994 , fra krigene i Tsjetsjenia til krigen i Irak på 2000-tallet , ser vi den ufyselige repetisjonen av voldelige handlinger som lemlester og utsletter uskyldige individer . 
For å beskytte oss må vi tidvis skape en mental avstand . 
Menneskets evne til å distansere seg fra ondskapens gjentakelser illustreres av en gruppe journalister på et hotellrom i det sønderskutte Sarajevo . 
De vet godt at hjemmeredaksjonen allerede er lei av konflikten . 
Rystende familiedrama 
Men ironien over medienes flakkende blikk på verdens lidelse utgjør bare litt av det dramaet som regissør Torkil Sandsund har skapt av Harstads opprinnelig 600 sider lange manus . 
" '' " Osv. 
" '' " er blitt et helstøpt og rystende familiedrama der vi blir kjent med skjebnene til vietnamveteranen Joseph Zimmer , hans kone Kay og de voksne barna Alan og Nola . 
Styrken i en fem timer lang forestilling er at det blir mulig å grundig brette ut det eksistensielle kaos som Zimmer-familien trer inn i da pappa Joseph plutselig , 20 år etter Vietnam-krigens slutt , forlater kona og blir uteligger i en av Washingtons parker . 
Hva river og sliter så forferdelig i ham ? 
Og hvorfor skjer flukten til parken like etter at datteren Nola får sin verden ødelagt av blind vold på en t-bane i Londons undergrunn ? 
Harstads stykke fungerer gradvis som en kraftfull sannhetskommisjon . 
Nok en krigsveteran samt mamma Kay blir katalysatorer som nøster fram forskrekkelige hendelser og handlinger fra fortiden . 
Meget bra . 
Fint , dempet spill 
En felle regissør og skuespillere kan gå i når fryktelige handlinger skal formidles , er å rope og skrike . 
Det skjer av og til mellom mor ( Tone Danielsen ) og datter ( Heidi Goldman ) , men ikke mer enn at det blir svært gripende . 
Nolas historie på t-banen er virkelig til å grine av . 
Vel så ofte lar Sandsund skuespillerne framføre de vondeste detaljer på en dempet måte , noe Rolf Kristian Larsen , Vidar Sandem , Per Christian Ellefsen og Per Frisch blir glitrende eksempler på , enten de forteller om uhyrligheter i Rwanda i 1994 eller om møter med vietnamesere i 1967 . 
En annen felle er å overdrive bruken av projiserte filmkutt på veggen bak . 
Heldigvis framtrer strømmen av dokumentarklipp fra krigene som så uskarpe at de blir et virkningsfullt bakteppe som ikke tar all oppmerksomhet fra de sentrale skikkelsene . 
Lyddesignen er dessuten lekker . 
Så går jeg gjennomrystet ut av salen , sorgtung over at Johan Harstad ( født 1979 ) er så undergangsstemt i sitt verdensbilde . 
Men i `` Osv. " '' " fristes han aldri til å gi oss en lettvint , lykkelig slutt , selv ikke da vi trodde at familien Zimmer gjenvant en slags balanse og fant en strime av håp . 
Men godt teater , det er det blitt . 
Fryden fra havet Kan Ibsen være virkelig morsom ? 
Ja . 
Kan han samtidig være dypt alvorlig ? 
Ja . 
Bare sjekk Rogaland Teaters nyskapende versjon av « Fruen fra havet » . 
Intimscenen åpner igjen med et av Ibsens fortettede dramaer . 
Her er så mye skjebnetungt patos at det nesten kunne blitt en såpeopera . 
Hør bare : 
Doktor Wangel bor sammen med sine to ( nesten ) voksne døtre og sin nye , mye yngre , hustru Ellida . 
Hun sliter med depresjon , legen tror det hjelper å invitere hennes ungdomskjæreste på besøk , men denne misforstår alt og tror Wangel vil gifte bort sin eldste datter . 
Midt i forviklingene vandrer en drømmende skulptør som vet å ordne seg , og over alt svever Ellidas aldri glemte kjærlighet til en mystisk sjømann som kanskje er død . 
TV3-serie ? 
Wow , dette høres virkelig ut som et lettvint kaosdrama i TV3s nest beste sendetid , men det er altså Henrik Ibsen . 
Derfor er det verken en farse eller utgangspunkt for en evigvarende tv-serie . 
Jo , evig er det kanskje . 
For Ibsens mesterverk er at han tar tak i temaer og psykologi som lever på tvers av tid og sted , moter og språk . 
Det har den regissør Tatu Hämäläinen forstått , og han gyver løs på vår ikoniske nasjonalsymbol med befriende respektløshet . 
Nei , det ble også feil . 
Antakelig har han så dyp respekt for Ibsens tekst at han ikke vil kle den ut i tekkelige antrekk fra dannede 1880-tallshjem i utkantnorge , han vil ikke forstyrre oss med alle detaljene fra Ibsens detaljerte sceneangivelser , og han vil slett ikke at personene på scenen skal levere sine « replikker » på tillært , teatralsk vis . 
Forfriskende , ny Resultatet er en forfriskende ny Ibsen i et nakent , hvitt rom . 
Seks skuespillere er kledd i helt vanlige 2013-klær , og de snakker sammen . 
De sender ikke utenatlærte setninger til hverandre , de snakker . 
Noen ganger i munnen på hverandre , de ler og de fniser og de snakker to og to eller alle seks , noen ganger snakker flere av dem samtidig slik at publikum må velge hvem vi vil følge . 
Dette er et dristig grep , for det flytter den store Ibsen så nær at han nesten blir dagligdags . 
Vanlig . 
Udramatisk . 
Nettopp der ligger selvsagt genistreken : 
Ibsen er dagligdags , det er jo våre historier han viser oss , og dramaet ligger akkurat i det nære , det gjenkjennelige , det som treffer oss i magen — enten den rister i latter eller klumper seg i ubehag . 
Ka e " ' " greiå ? 
Latteren er der ofte , særlig i første del . 
« Ka e " ' " greiå ? » spør Ellida tidlig i stykket , når resten av familien ønsker overlærer Arnholm velkommen etter mange år borte . 
Ibsen ? 
« Ka e " ' " greiå ? » ? 
Ja , og det funker fantastisk bra . 
Og sånn fortsetter det , jordnært , komisk , betagende , urovekkende . 
Dette er en av de mest lekne Ibsen-forestillingene jeg har sett , og også en av de som oppleves som mest tro mot teksten . 
Strålende spill 
Det skyldes ikke bare regissøren , skuespillerne er strålende . 
Alle seks er på scenen hele tiden , og alle seks doserer helt riktig ; ikke for mye , ikke for lite . 
Cato Skimten Storengen gjør sin kanskje beste rolle på Rogaland Teater som den først godtroende , deretter kanskje sviktede doktor Wangel ( slutten er åpnere her enn hos Ibsen selv ) . 
Nina Ellen Ødegård er intenst til stede som hustruen Ellida , Lars Funderud-Johannessen er fin som den godt voksne ungkarslæreren , Helga Guren er sterk som litt fornærmet og innesluttet stedatter , Ingrid Røsten likeså som hennes yngre søster . 
Til sist : 
Glenn-Andre Kaada gjør kunstneren til en fantastisk komediefigur som naturligvis også er en tragisk skikkelse . 
Så alt er perfekt ? 
Nei , det skal godt gjøres . 
I første del har jeg nesten ingenting å utsette . 
Her er nerven og nærheten til stede hele tiden , ikke minst i de ganske mange , og overraskende lange tause partiene . 
Her er også humoren tydeligst . 
Men etter pause blir det litt for mye mas med tang & tare-kulissene som skal opp og ned og opp . 
Her er også et par scener for langdryge . 
Men det er småting , Rogaland Teater har nemlig gitt oss en oppsiktsvekkende frisk Ibsen-forestilling . 
Brennbart som en våt klut 
Svarte komedier kan være stilige . 
Når de samtidig skal være overtydelig moralistiske , blir det vrient . 
Det rammer `` Biedermann og brannstifterne " '' " som hadde premiere fredag . 
Tre setninger om handlingen , aller først : 
Herr Biedermann og hans frue er formuende besteborgere som ikke liker det de leser i avisen . 
Der fylles sidene av rapporter om brannstiftere , uteliggere som skaffer seg husly før de tenner på og forsvinner . 
Så banker det på døren , en lasaron står utenfor og ber om mat og et golv å sove på , og Biedermann slipper ham inn . 
Gjett hvem han er ? 
Vi skjønner det selvsagt helt fra starten av , og det gjør egentlig også fabrikkeier Biedermann . 
Men han nekter å se sannheten i øynene og skyver det ubehagelige bort med et `` vi kan da ikke gå rundt og være redd hele tiden ! 
" '' " . 
På vei til sin egen undergang hjelper han selv til med å trekke lunter , flytte bensinfat og skaffe til veie fyrstikker . 
Mørk komedie 
Dette er altså en mørk komedie , og en allegori . 
Her vil forfatter Max Frisch si noe ved å si noe annet . 
Han er en av Sveits " ' " store etterkrigsforfattere , særlig opptatt av menneskets valg og moralske ansvar . 
I overført betydning handler altså `` brannstifterne " '' " om menneskets manglende evne til å handle ut fra fornuft og nødvendighet . 
Stykket er ofte tolket som en resignert analyse av den tyske veien inn i nazismen . 
Med velvilje kan vi kanskje se den som en kommentar til dagens miljødebatt . 
I så fall , ettersom premieren er like før det norske stortingsvalget , er det fristende å si at teksten støtter Miljøpartiet de grønne . 
Kjernen i stykket , at mennesket frykter forandring mer enn katastrofen , kunne i alle fall vært hentet fra deres tenkning . 
Fremmede i landet 
Men det er like lett å se dette som et Fremskrittsparti-stykke , som kollega Jan Zahl antydet overfor Peer Perez Øian før premieren . 
Allegorier er nemlig skumle greier , for du kan selv legge akkurat hva du vil inn i dem . 
Og det mest nærliggende her er å se de fremmede som kommer inn og overtar hus og hjem og deretter ødelegger kultur og harmoni som nettopp det ; fremmede som kommer inn og ... , ja det sier seg selv . 
Kanskje blir det poenget for billig . 
Men stykket er også ganske fullt av billige poenger . 
Den svarte humoren er ikke beisk nok til å rive og slite i oss , latteren setter seg ikke fast i halsen , og ubehaget blir aldri en klump i magen . 
I stedet får vi en 75 minutters transportetappe mot konklusjonen vi så allerede da vi leste forhåndsomtalene i avisene , eller i programmet før vi gikk inn og satte oss . 
Det er allegoriens største problem , hvis den ikke gir troverdighet og intensitet på alle plan — det konkrete og det overførte - mister det kraft . 
Elegante grep 
Som teater er det likevel flere elegante grep og fine prestasjoner her . 
Scenografien er enkel , et rom som bare består av trapper . 
Ofte går skuespillerne opp når de skal ned i kjelleren eller ned når de skal opp til loftet . 
Det snur alt på hodet og skaper den forvirringen som hører hjemme her . 
Å la skuespillerne ønske oss velkommen i døren , funker også godt . 
Og trioen Sally Nilsson , Mette Arnstad og Roar Kjølv Jenssen er artige som et klossete talekor kombinert med vaktmannskap og brannkorps . 
Det samme er stiliserte møter og avskjeder mellom herr og fru Biedermann ( Ole Christoffer Ertvaag og Ragnhild Arnestad Mønnes ) som dansetrinn i valsetakt på vei inn i infernoet . 
Det stiligste er likevel dialogene mellom Biedermann brannstifterne ( Øystein Martinsen og Anders Dale ) . 
Med en blanding av smiger og påtatt offerrolle klarer de husløse å skape seg rom i rikingens hjem . 
Det funker , det er verbalt morsomt , og det gjør at vi trekker på smilebåndet . 
Men vi skratter aldri . 
Snøhvit , narren og prinsens festpromp 
For den som digger apestrekene til Christian Eriksen og Vegar Hoel , er det lett å tro at en komedie uten dem nødvendigvis må falle igjennom . 
Men nei , et generasjonsskifte av skuespillere skader slett ikke `` Snøhvit " '' " . 
Jeg sier ikke at vi er lei de nevnte ringrever uti tøys og tull . 
Men det er skikkelig moro å se nye fjes som mestrer et ellevilt , lattervekkende spill . 
Det er herlig å følge Kristian Berg Jåtten , Hanne Vasshus , Ellen Andreassen , Thomas Aske Berg og Thomas Alf Larsen der de fyker rundt i sirkusmanesjen og levendegjør , for ikke å si livliggjør et antall klassiske eventyrfigurer . 
Velopplagte skuespillere 
En elegant svartkledd Hanne Vasshus former Snøhvits særdeles forfengelige stemor . 
Ellen Andreassen blir en komisk konge i kraft av hun er liten av vekst , men desto hardere kompenserer med en mange-meter-lang hermelinskåpe for å oppnå respekt . 
Høyvokste Thomas Aske Berg har en fornøyelig evne til å sprelle med hengslete lemmer , hva enten han agerer selvopptatt svenskeprins eller dvergen `` Småtten " '' " . 
Thomas Alf Larsen mestrer å spille sjenert , noe stykkets narr får sin del av . 
Og sist , men ikke minst , Kristian Berg Jåtten i rollen som Snøhvit har en fantastisk evne til å kaste på parykken , himle med øynene , svinge på skjørtene og utbryte `` Pappua ! " '' " eller `` jeg er prinsessua " '' " på en merksnodig feminin og jålete måte . 
De fem skuespillerne storkoser seg med ablegøyene i et manus skapt i samspill med regissør Vegar Hoel . 
Forestillingen fylles med futt og fart i et stort antall uttrykksformer . 
Aktørene bedriver heftig fysisk utfoldelse med mange stilige regigrep og byr også på sang med innslag av rap , hiphop , soul og ballade . 
Svenskeprinsens festpromp 
Selvfølgelig forstår ikke de minste alt , men det gjør som kjent ingen verdens ting . 
Her er masse å le av for publikummere i alle aldre , ikke minst et vanvittig langt og lydforsterket promp – det morsomste jeg har sett og hørt noensinne – milevidt fra det flaue påfunn dette som regel er ! 
Her er også rikelig med ordspill , som når responsen på festprompen lyder `` her var det mye fising , men du er jo på feisbook " '' " . 
Eller stedronningen som roper på den beste jegeren til å ta livet av Snøhvit . 
Den som melder seg , er `` Jegermeister " '' " . 
Eventyret overlever 
Blir det da bare fjas og tull slik at den gamle eventyrtradisjonen koker fullstendig bort i lått og løye mens Snøhvit desperat gjør statusendringer i fjesboka ? 
Nei , ikke helt . 
Vi gjenkjenner detaljer som at stedronningen sender et giftig eple for å drepe Snøhvit , og at prinsen på den hvite hest må vekke den sovende prinsessen med et kyss . 
Og likevel – den kreative gjengen morer oss med å lage sin egen avslutningsvri . 
Jeg sier ikke mer . 
Det får holde å antyde at en sjenert narr kan være et bedre valg enn en prompende svenskeprins . 
Kjærlighet , forsakelse , død i Zetlitz-salen La Traviata i Stavanger Konserthus ble en stor forestilling fra ende til annen . 
Gårsdagen markerte nok en milepæl i Konserthusets korte historie : 
Et samarbeid med Den norske opera & ballett om en full scenisk operaoppsetting . 
Valget av La Traviata var betimelig . 
Det er i år 200 år siden Verdi ble født og La Traviata hører til hans mest kjente og populære operaer . 
Den er også en av de aller beste . 
Passet godt 
Og la det være sagt med en gang : 
Det ble en stor forestilling fra ende til annen . 
Scenografien var enkel , stram , men effektiv . 
Lyssettingen var vakker og effektfull . 
La Traviata er en av de få operaene som har tekst som foregår i nåtiden ( Alexandre Dumas ’ Kameliadamen ) , men måtte ved premieren i Venezia av moralske grunner legges til fortiden . 
Det er det ingen grunn til i dag , men det er heller ingen grunn til å omgjøre La Traviata til radikalt regiteater . 
Det slapp vi torsdag . 
Oppsetningen passet godt til den realisme og sosiale kritikk som ligger i operaen . 
Korene , eller tutti ( alle ) som Verdi skriver , hadde styrke og de rette tempi og var jevnt over presise i innsatsene . 
Og SSO viste at det også kan være et fremragende operaorkester . 
Rune Bergmann sto for en god synkroni mellom orkester og scene . 
I denne Verdi-oppførelsen kunne vi med god samvittighet , som en slags katarsis , leve med i det sentimentale og lidenskapelige , i kjærligheten , smerten , sykdommen og døden . 
La Traviata stiller høye krav til de tre hovedpersonene , både vokalt og skuespillermessig . 
Hansveen som Violetta , midtpunktet i operaen , imponerte stort . 
I første akt opptrådte hun som koloratursanger og viste at det i dette verket alltid er grunner for virtuositet . 
Og i tredje akt åpenbarte hun seg som lyrisk sopran . 
Det er litt av en spennvidde ! 
Hun var dessuten en fremragende skuespiller . 
Hun forble midtpunktet . 
Lys , lett tenor Christensen som Alfredo hadde den lyse , lette tenor som skal til i dette verket . 
Når han etter den elegant fremførte og fengende parisiske ballettmusikk i begynnelsen – med kokette damer og jålete spradebasser – bryter inn med sin kjærlighetserklæring , tror vi på den . 
Men Christensens gester var ikke så overbevisende som Violettas og Germonts . 
Han så for mye stakkarslig ut . 
Duetten i annen akt mellom Violetta og Germont , der Violetta gir avkall på sin kjærlighet for Germont , er selve kjernen i operaen . 
Her sto Hansveen og Søbergs prektige baryton usedvanlig godt til hverandre og omfavnelsen mellom dem sto til troende . 
Innlevelse er her musikkens kjennetegn . 
Den registrerer hovedpersonenes skiftende følelser . 
Hos Violetta så og hørte vi en forvandling fra vare til edelt menneske , fra seksualobjekt til en som elsker av ren kjærlighet . 
Når Violatta faller død om er det ingenting sentimentalt ved det : 
Bare 16 takter som ender i dyster dess-moll . 
Gripende tolkning av `` Måken " ' ' " 
Hvorfor blir man så grepet av et over 100 år gammelt stykke fra en provins i det førrevolusjonære Russland ? 
Fordi Anton Tsjekhov skildret mennesker som kjemper med å finne mening i sine små liv . 
Det formidler Den Nationale Scene strålende i sin festspillforestilling , `` Måken " '' " . 
Selv sa forfatteren at det i hans første stykke fra 1895 var `` en masse snakk om litteratur , lite handling og 100 kilo kjærlighet . 
" '' " Så sant , så sant , for her møter vi en flokk mennesker på et fattigslig , erkerussisk gods som er fylt av drømmer og lengsler de ikke klarer å oppfylle . 
Fåfengt kjærlighet 
Her er læreren som er forelsket i godsforvalterens datter , men hun elsker godseierinnens sønn . 
Denne elsker en annen kvinne som snart faller for en ny beundrer , og så videre ... 
Dette er bare noen av de emosjonelle tiltrekningstråder som Tsjekhov fletter nådeløst mellom seks av stykkets personer . 
Brutal er også motsetningen mellom godseierfruen Irina og hennes voksne sønn , Konstantin , hvis drøm om å bli dikter hun overhodet ikke forstår . 
Moren er bare opptatt av egen skuespillerkarriere og av sin yngre elsker , en høyst konvensjonell forfatter . 
Tragisk og komisk Kunsten å regissere Tsjekhovs skuespill ligger i balansere det tragiske og det tragikomiske i det som forfatteren selv kalte for sine komedier . 
Da Rogaland Teater satt opp `` Onkel Vanja " '' " i 2009 , sa regissør Victoria H. Meirik at `` Tsjekhov omfavner menneskene samtidig som han gir dem en skyllebøtte . 
" '' " Selv skapte hun i den oppsetningen så mye lekent teater at noe av alvoret forsvant . 
Noe slikt lar seg vanskelig gjøre med `` Måken " '' " , for her er det tragiske utfallet så overveldende . 
Regissør Anne— Karen Hytten ivaretar godt den triste tonen som preger skjebnene i stigende grad . 
Samtidig framhever hun tidlig de bittersøte sarkasmer som gjør at vi må le av den gjerrige moren og hennes elsker . 
De to er så selvnyterske og kyniske at de skader unge medmennesker på rystende vis . 
Mange fine rolleprestasjoner Skuespillerensemblet fra Den Nationale Scene gjør stort sett en god jobb . 
Ragnhild Gudbrandsen svinger seg suverent som den uforstående moren Irina , Karl Bomann- Larsen levendegjør fint hennes aldrende bror , og Audun Sandem former den dypt krenkede sønnen Konstantin med stor fortvilelse . 
Bjørn Willberg Andersen gestalter den selvopptatte forfatteren slik at han blir ganske uspiselig . 
Siren Jørgensen griper en med sin bitre , alltid svartkledde Masja som til slutt gir etter og gifter seg med læreren hun ikke elsker . 
Og han , stakkars lærer i Pål Rønnings skikkelse , synes man bare synd på . 
Til slutt har vi Nina som blir Måken , det vil si lider samme skjebne som den ihjelskutte måken fra sjøen ved godset . 
Egentlig burde hun vært spilt av en pur ung kvinne , men Reny Marie Gaassand Folgerø skaper etter hvert en troverdig person som forskrekker med sin ulykkelige skjebne . 
Rogaland Teater gjestespilte i 1982 på Festspillene med nettopp `` Måken " '' " . 
Det er ingenting i veien for å hente stykket fram igjen i Stavanger for å vise Tsjekhovs banebrytende gjennombrudd som dramatiker . 
Men mens man venter på det , er det bare å dra til Bergen og se oppsetningen der . 
Glitrende teater om Darwins lære Snakk om å skjære inn til essensen av det man har på hjertet . 
Jo Strømgren fanger på knapt halvannen time kjernen i Darwins lære og setter den så på prøve inn i vår tid . 
Det er riktig godt gjort . 
Den norske multikunstneren har alliert seg med tre danske skuespillere fra Mungo Park teater i København som virkelig er med på notene . 
I stort tempo og med imponerende fysisk utfoldelse på Logens trange scene i Bergen skaper de tablåer som repeterer hva Charles Darwin oppdaget på sin skjellsettende reise til Galapagos på 1830-tallet . 
Innsiktene førte til utgivelsen av verket `` Om artenes opprinnelse " '' " i 1859 , som la grunnlaget for evolusjonslæren . 
1900-tallets ideologier 
Det ville føles som drøvtygging av en gammel diskusjon ( blant annet i Aftenbladets spalter i 2009 ) dersom Strømgren bare skildret motsetningen mellom darwinister og kreasjonister . 
Heldigvis går regissøren videre og skaper to plagsomme vendepunkt . 
Først benytter han parodisk spill og forvandler mannen som foreleser i `` survival of the fittest " '' " -teorien , til en nazilignende ideolog inspirert av overmennesketenkning . 
1900-tallets fascisme , nazisme og kommunisme tok slett ikke vare på individet – hva betød vel jøder , homofile og utviklingshemmede når bare den store maurtuen , ikke den enkelte maur har verdi ? 
Burlesk spillestil At Strømgren er en dreven koreograf , filmskaper og regissør , merkes godt . 
Han øser av sin mangeårige erfaring som multikunstner og lar skuespillerne det øyeblikket krype rundt på scenen som øgler fra Galapagos , det neste som halvnakne homo sapiens i ulike stadier av utviklingen . 
Spillestilen er burlesk , ofte avbrutt med komiske innslag der aktørene mimer til moderne slagere og sviskelåter , enten de er utkledd som latinamerikanske indianere , risspisende kinesere eller fotballgale amerikanere . 
De tre danske skuespillerne gjør en utmerket jobb . 
Plagsomt spørsmål 
Vel så viktig er stykkets andre vendepunkt : 
Hvem skal overleve om 50 år ettersom vårt samfunnsideal er tuftet på barmhjertighet , ikke på ren selvoppholdelsesdrift ? 
Effektivt setter Strømgren en støkk i oss idet svaret blir at `` de som ikke har penger " '' " , er de som må dø . 
Overleverne er de som har råd til å reparere kroppen sin , igjen og igjen . 
Der Alan Lucien Øyens `` Coelacanth " '' " ( se egen anmeldelse ) ble et offer for avsporinger , nøyer Strømgren seg med noen få slike for å underholde oss . 
Men ikke flere enn at han lykkes i å stille Darwins lære opp mot barmhjertighetsidealet slik at motsetningen står der og dirrer . 
Kill your darlings , Bergen Alan Lucien Øyens 5,5 timer lange stykke med det håpløse fiskenavnet « Coelacanth » ble en sprikende opplevelse . 
Første akt var en lidelse å komme seg gjennom , andre og tredje bød på rørende og morsomme øyeblikk . 
Mye har tydeligvis skremt publikum bort fra Den nationale scene torsdag kveld ettersom teatersalen bare var halvfull . 
Annet kan man kanskje ikke vente når festspillprogrammet skilter med at det skal spilles i over fem timer på engelsk , uten teksting . 
1. blytunge akt 
Øyen har fått oppmerksomhet fordi han mikser personlige erfaringer med oppdiktet stoff . 
Igjen har han alliert seg med Andrew Wale , britisk skuespiller , regissør og dramatiker slik som i forestillingen `` America – visions of love " '' " fra 2009 . 
Bestillingen de to nå skulle oppfylle , kom fra Ingrid Lorentzen , sjef for Nasjonalballetten : 
Lag noe med utgangspunkt i den greske myten om Orfeus og Eurydike , han som fikk beskjed om ikke å se seg tilbake da han skulle hente henne ut av dødsriket . 
Enhver som har prøvd seg på skapende arbeid , vet hvilket mentalt slit det er . 
Således må manusforfatterne Alan / Andrew gjerne i et metaplan synliggjøre hvordan de fant ideene til stykket . 
Problemet er bare at de tynger ned første akt med en serie scener fra New York der de blant andre møtte en Lisa Reynolds som hadde mistet sin far . 
De tenker at hun kan fungere som en vår tids Orfeus som leter etter den døde Eurydike . 
Avsporing som metode Redningen i 1. akts søvndyssende 1 time og 50 minutter ble orkesteret på galleriet bak . 
Under Bjørnar Habbestads dyktige ledelse ble det framført musikk av Jørgen Knudsen , i et spenn mellom klassisk kammermusikk og myk jazz . 
I første pause ble omsider programfolderen til forestillingen tilgjengelig . 
Her påpeker tidligere teatersjef Tom Remlov at Alan og Andrew benytter seg av `` avsporingen som metode , som både eksistensielt og dramaturgisk prinsipp " '' " . 
For meg ble stykket et offer for avsporingene . 
Det gamle uttrykket `` kill your darlings " '' " burde med hell vært hentet fram . 
Anmelderen fra nettavisen Scenekunst forsvant i første pause . 
Var hun like skuffet som meg ? 2. rørende akt Kruttsterk kaffe hjalp på motivasjonen til å se resten . 
Og til tross for at ensemblet også i 2. akt dynger på med metakommentarer , skjer det brått en radikal forandring . 
Endelig framstilles fiktive skikkelser som griper tak . 
Den absolutt sterkeste historien er om Elliot som drar til Japan og forelsker seg i Hasaki . 
Barnet som unnfanges , får navnet Jason . 
Hans og morens videre skjebne rører . 
Nå kommer også de norske og britiske skuespillernes ferdigheter til sin rett . 
Og ikke minst får danseren Daniel Proietto vist hvilken eminent kunstner han er der han danser i kimono , sminket som den vakre , etter hvert dypt nedbrutte Hasaki . 
Orkesteret akkompagnerer igjen glitrende . 
3. morsom-alvorlige akt Shakespeare lærte oss at vil du si noe dypsindig til publikum , sørg også for komiske partier . 
Alan / Andrew tenker tydeligvis at har vi holdt ut til 3. akt , må vi få le . 
Følgelig blir scenen der Orfeus spiller på lyre og danser rundt den døde Eurydike mer lattervekkende enn sorgtung . 
Også Psychopomp , sjeleføreren som leder Lisa og Jason ned i dødsriket på jakt etter en avdød far og mor , skildres med komiske detaljer . 
Og da Lisa til slutt møter filosofen Wittgenstein i Hades , blir det nye løyer . 
Spørsmålet er likevel om de muntre avsporingene skygger for filosofens tankevekkende setning : 
" '' " Betydningen av at din far døde er noe annet enn grunnen til at han døde " '' " . 
Heldigvis rundes det av med en dypt alvorlig scene om Jason som får en slags tilgivelse for en tabbe han gjorde i jobben som hjertekirurg . 
Da slutten er nådd etter 5,5 time , er jeg ikke i tvil om at Alan / Andrew og deres ensemble er meget talentfulle . 
Men diamanter må slipes , skal de virkelig skinne . 
Det gjelder også for den som vil lage nyskapende festspillteater . 
Sårvakker jakt på livets mening 
Å dramatisere Virginia Woolfs roman « Orlando » fra 1928 passer perfekt til vår egen tidsånd der kjønnsidentiteter diskuteres åpent og mennesker avviser bastante svar på livets mening . 
Den engelske forfatteren var langt foran vår tid ( homofili var forbudt i Norge fram til 1972 ; Kim Friele var åpent lesbisk fra 1965 . 
) I Bloomsbury-kretsen i London etter 1. verdenskrig hadde Woolf et forhold til forfatteren Vita Sackville-West , noe begge kvinners ektemenn aksepterte . 
Vita er inspirasjonskilden til Woolfs fantasifulle , poetiske og fantastiske roman om Orlando , en adelsmann hun følger fra slutten av 1500-tallet gjennom 400 år ( ! ) . Underveis skifter hovedpersonen identitet og blir kvinne . 
Likevel handler « Orlando » knapt om homoseksuelle forhold , men snarere om mennesker som oppleve at de rommer både en maskulin og en feminin identitet . 
Regissør Sigrid Strøm Reibo er dyktig til å vise dette . 
Det skjer på komisk vis idet Even Stormoen spiller ikke bare engelske konger , men også to dronninger Elisabeth samt Victoria 1. , eller da Øystein Martinsen levendegjør Woolfs kostelige raljering med erkehertuginnen Harriet som blir til erkehertug Harry . 
Den visuelle leken med kjønn bygger opp om erkjennelsen som vokser fram i Orlando etter hans første erfaringer med elskov . 
Han er på god vei til å gifte seg , men blir lidenskapelig forelsket i russiske Sasja . 
Poesien og den vinterlige settingen fra et iskaldt London er nydelig ivaretatt . 
Dette skjellsettende eventyret ender så sørgelig at Orlando mister troen på kjærligheten , noe regissøren får godt fram , utmerket hjulpet av Kamilla Grønli Hartvig som Sasja og Nina Ellen Ødegård som Orlando , og strålende underbygget av danserne Cassandra Loo og Erlend Auestad Danielsen . 
Deres omfavnelser er så heftige , deres dialog - vist i videoprojeksjon - lyser så intenst av lykke at sviket virker desto mer hjerteløst da Orlando står alene igjen . 
Jo , Strøm Reibo har fanget Woolfs røde tråd : 
« Orlando » er fortellingen om et menneske som innser at han / hun har levd på illusjoner , og som må redefinere livets mening , igjen og igjen . 
Lykkes ikke kjærligheten , kan han satse på å bli forfatter . 
Da det ender med fadese , søker han berømmelse som ambassadør ( i Konstantinopel ! ) , men sliter seg ut på rutinefylte plikter . 
Det er i Tyrkia Orlando - etter en ukelang søvn - våkner opp som kvinne , en åpenbaring som regissøren klokelig får fram uten å vise Ødegårds nakne kropp fullt ut , men ved å antyde og la oss stole på påstanden . 
Jeg har ikke plass til å nevne alle Orlandos utfordringer opp gjennom århundrene , sågar fram til 2016 fordi regissøren forlenger Woolfs historie . 
Nok en gang leverer Ødegård en strålende rolletolkning i spennet mellom det humoristisk-satiriske og dypt alvorlige . 
La meg også rose hele ensemblet for å ha skapt en visuell og teknisk fascinerende forestilling . 
Rogaland Teater brukte tidligere en langt enklere videofilming som virket mer amatørmessig . 
Projeksjonene nå er godt integrert i scenografien og fungerer utmerket . 
Forlanger du å få følge tradisjonelle dramaturgiske regler , kan « Orlando » forvirre og skuffe . 
Men innstiller du deg på en poetisk og humoristisk frekvens og lar de visuelle inntrykkene og de originale fortellergrepene virke , framstår dette som en særdeles forfriskende og vakker teateropplevelse . 
Kosetur til Nostalgistan Torfinn 
Nag inviterer til en humørfylt reise i eget liv , og litt til . 
Det er mange grunner til å takke for innbydelsen . 
Vi forstår det idet vi går ned trappene til Kjellerteatret og inn i det mørke rommet der stolradene står på flatt golv . 
Scenen , altså golvet foran oss , er fylt av et piano , et gammelt radiokabinett , et skap , en kontrabass og en stumtjener med tre capser - samt en liten parykk og en gammeldags skøytelue som roper tidlig 60-tall til alle som vet hva 60-tallet var . 
OK , dette er altså en mimretur til Nostalgistan , en cabaret - eller en teaterlek som Tofinn Nag selv har valgt å kalle det - som henter fram opplevelser og observasjoner mange kan kjenne seg igjen i . 
Ganske riktig : 
Så snart Torfinn Nag , som har holdt deg gående i ulike teatersammenhenger i flere tiår , er i gang , starter reisen . 
Det begynner med hans egen barndom , som mange i salen satt og humret til i lun gjenkjennelse , hele tiden illustrert med gamle bilder fra fotoalbumet hans . 
Her er hans liv Dermed er anslaget ganske likt andre `` her er mitt-liv " '' " - forestillinger , for eksempel Sally Nilssons `` Mitt liv som Sally " '' " som gjorde suksess på Stavangeren for ikke lenge siden . 
Men snart forlater Torfinn 
Nag dette sporet ; der Sally hadde en rød tråd , hennes eget liv , klipper 
Nag den røde tråden i småbiter . 
For inn kommer vemodige eller humoristiske viser , akkompagnert av Arne Hovda , en og annen tekst som ikke har med Nags eget liv å gjøre , og anekdoter fra teaterlivet - selvopplevd , men også hentet fra den store katalogen av sanne og mindre sanne historier fra livet på og bak scenen . 
I sum er det en fornøyelig affære . 
I en drøy time sitter vi og småler oss gjennom Nags egne opplevelser , hans observasjoner , og tekstene han velger å framføre - enten det er en Ajax-epistel , et Gunnar Roalkvam-dikt eller hans egne tekster . 
Ujevnt Ikke alt fungerer like godt , det gjør det sjelden i forestillinger som settes sammen av mange små biter , og noen ganger responderer publikum best på innslag som kan falle døde til jorden dagen etter . 
Og det er ganske langt fra en melankolsk vise om Tanta Ada som satt i undergangen og solgte lodd for Varmestuens Venner ( her ser dere at dette virkelig er gamledager i rosa lys ) til teatersportinnslaget som spontant får tittelen `` Døden i komlegrydå " '' " fra en ivrig publikummer ( la oss kalle henne Sally ) . 
Men Nag behersker spennet , først og fremst fordi han er en altmuligmann - en fyr som trives i ulike sjangre , i ulike roller , med ulke uttrykk . 
Så i all hovedsak har Nag , Hovda og regissør Espen Hana lykkes med sin kompott av musikk og humor , egenskapt og lånt , alvor og skjemt . 
Verdens eneste grytelogg-solist ? 
Aller best er det når 
Nag byr på seg selv og kombinerer sine egne erfaringer med lun observasjonsevne . 
Hans beretninger fra idrettskarrieren er treffsikre og et ypperlig åpningsnummer . 
Men det overgås av hans ubetalelige anekdoter fra livet i Tjensvoll skolekorps der dirigenten en dag sa ` ` 
Du er god å spille kornett , Torfinn , vil du spille bekken ? " '' " . 
Sånn gikk det , og dermed fikk vi forestillingens kanskje morsomste innslag - Torfinn 
Nag spiller grytelokk-solo på konsentrert og fortvilet vis . 
Derfra hoppet vi mellom barndommens forelskelser til hmm-er og ja-er fra stolene i salen til en ganske vennlig monolog om tilskuerne til Jesu oppstandelse , tilbake til selvironiske historier om tv-serier han har vært med i , og videre til episoder fra tiden han var kranfører på Skjenkestuen . 
Det er springende , og litt ujevnt , særlig teateranekdotene mot slutten virker litt tilfeldig rasket sammen . 
Men det gjør ingenting . 
For vi forlater Kjellerteatret i godt humør . 
Og mer kan vi slett ikke forlange av Nags trivelige teaterlek . 
