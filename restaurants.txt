Test av alkoholfritt juleøl 2014 : 
Litt tynt 
Ett av de tre alkoholfrie ølene skiller seg ut som best , men får ikke toppkarakter . 
Alkoholfritt juleøl er en vanskelig konkurransegren , er smakspanelet enige om . 
– Jeg tror kanskje jeg ville ha foretrukket en vanlig , lys alkoholfri øl . 
Den er også fullt kompatibel med julematen , sier Torleif Haug i smakspanelet . 
\ufeffFinn din egen testvinner VGs øljury har gitt delkarakterer for testpunktene smak , ettersmak , skum , lukt og farge . 
Er du uenig i vår vekting av kriteriene ? 
Skyv de hvite håndtakene frem og tilbake i tabellen nedenfor , så kan du skreddersy VG-testen til deg selv og finne din egen testvinner ! 
\ufeff 
De andre testresultatene : 
Restaurantanmeldelse av Peppes Pizza : 
Litt av alt for alle 
På de travleste dagene står køen fortsatt ut på gata på enkelte av landets mest sentrale Peppes Pizza-filialer . 
Men det hadde jo ikke gjort noe om pizzaen var bedre . 
Peppes Pizza har vært en del av det norske restaurantlandskapet i over 40 år . 
Det som begynte som et enkeltstående spisested på Solli plass i 1970 , har vært gjennom mang en endring i eierstruktur og organisering siden . 
Men i restaurantene har tiden nesten stått stille . 
Pizzaen er til forveksling lik slik den en gang var , og interiøret som var retro allerede i 1970 er med få unntak uforandret . 
Det er noe trygt og forutsigbart med slike etablerte , trauste institusjoner selv om maten gjerne har litt å gå på . 
Les også : 
Oslo-klassiker byr på unik atmosfære - men ganske dyr julemat 
Noe er det i alle fall som lokker . 
Etter en heseblesende formiddag langs Karl Johans gate få dager før jul , går vi inn på Peppes godt etablerte avdeling i Stortingsgata . 
Men køen av folk som venter på å få bord fyller hele inngangspartiet . 
Vi er både sultne og frosne , og tar en kjapp beslutning om å prøve lykken på avdelingen på Skøyen , i nærheten av butikkene der de siste matvarene uansett skal handles inn før jul . 
Sulten ? 
Du finner alle våre restaurantanmeldelser her 
Her er det ingen kø . 
Dette mindre og langt mer moderne lokalet er grunt og bredt med en betjeningsdisk tvers overfor inngangen . 
Pizzaer som hentes for å nytes annetsteds er nok i større grad en del av forretningen her . 
Lokalet er luftig med store vinduer fra gulv til tak langs hele fasaden og sittegrupper med myke benker på begge sider av disken , samt med ytterligere sitteplasser på en liten mezzanin . 
Likevel er det umiskjennelig Peppes . 
De mørke trebordene , den skarpe rødfargen som går igjen i menyer og servietter og ikke minst i stearinlysene , har alle vært med siden starten . 
Restaurantanmeldelse : 
Egon : 
– Halvmaks Anmeldelsen fortsetter under bildet . 
Menyen av i dag har i likhet med dette lokalet allikevel gjennomgått en viss modernisering . 
Peppes har i flere år forsøkt å holde følge med endrede matvaner , uten at man helt har turt å gi slipp på det gamle . 
Med det resultat at menyen nå består av tretten forretter og salater , fire burgere , en pastarett , seks desserter og flere ulike pizzaer enn nødvendig . 
Følg oss gjerne på Instagram : 
@ Godtno Anmeldelsen fortsetter under bildet . 
Det finnes selvsagt ingen kokker som er like gode til å lage alle disse rettene . 
I stedet for å konsentrere seg om å perfeksjonere et mindre utvalg , bærer det preg av at man forsøker å være litt av alt for alle . 
Restaurantanmeldelse av Bygdøy Allé 3 : 
– For mye av det gode Anmeldelsen fortsetter under bildet . 
Pizzaen « Even Heavier Heaven » , uthevet på menyen som kokkens anbefaling , er slik jeg husker Peppes fra ungdommen . 
Tykk bunn toppet med masse fyll av middelmådig kvalitet og en tomatsaus med skarp og krydret ettersmak . 
Nyansene blir selvsagt borte i rotet av pepperbiff , pepperoni og kjøttboller med kraftig smak av hvitløkspulver . 
Likevel er den egentlig akkurat det den gir seg ut for å være , og på mange måter trofast mot konseptets opphav . 
Men den er ikke lenger nyskapende eller unik . 
Terningkast 5 : 
– Her får du trivsel og velvære ut i de små timer Anmeldelsen fortsetter under bildet . 
For endel år tilbake lanserte Peppes en serie pizzaer med tynnere bunn som et svar på den generelle skepsisen til gluten og den stadig økende utbredelsen av italienske pizzeriaer i storbyene . 
Men den jeg prøver med pepperoni og rødløk oppleves markant svakere enn den første jeg smakte på . 
Kanskje det er fordi manglene i håndverket og råvarene kommer tydeligere frem i denne enklere utførelsen . 
Pølsen er mer krydret enn den er smaksrik , mens osten på sin side er karakterløs . 
Bunnen er sprø , men tørr og faller fra hverandre som om den har vært halvstekt eller frosset . 
En tynn pepperonipizza er det mange andre som får til bedre . 
Les også : 
Dette får Jamie Olivers Oslo-restaurant av anmelderne Anmeldelsen fortsetter under bildet . 
« Chicken Strips » som er panerte og friterte eller kanskje til og med bakte stykker av kyllingfilet , serveres ifølge menyen med nachochips som vi aldri får servert . 
Smaksbildet minner veldig om pommes frites-krydder , med mye av smaksforsterkeren MSG , altså natriumglutamat . 
Filetbitene har fortsatt strukturen og fibrene i behold , men utførelsen som smaken ender opp et ubestemmelig sted mellom McNuggets og hjemmelaget . 
Restaurantanmeldelse : 
En rå opplevelse for alle sushifrelste Anmeldelsen fortsetter under bildet . 
Peppes hører hjemme i det særegne segmentet av middelmådige kjederestauranter som så altfor godt vet at trafikken og lønnsomheten ikke styres av hvem som faktisk har den beste maten . 
På lik linje med alle andre restauranter vi anmelder skal også Peppes vurderes opp mot sine egne ambisjoner . 
Jeg skulle bare ønske at disse ambisjonene var høyere . 
At de fant en måte å rendyrke konseptet , holde fast ved fundamentet og samtidig gi avkastning til aksjonærene . 
Jeg skulle ønske at de kvittet seg med burgere , pasta og annen støy på menyen og igjen forsøkte å lage sin egen variant av den beste pizzaen . 
Jeg tror nemlig ikke køen i Stortingsgata hadde vært noe kortere om pizzaen var litt bedre . 
Les også : 
Gatemat-nykommer får terningkast 5 _____________________________________________________________ _ Premisser for VGs restaurantanmeldelser Poenggivningen reflekterer en helhetsopplevelse , der mat , service , og stemning bedømmes samlet . 
Uansett type spisested , blir alle bedømt etter graden av måloppnåelse i forhold til hva som er å forvente ifølge restaurantens sjanger og ambisjon . 
Restaurantene blir besøkt én gang , men med fornyet besøk hvis første besøk skulle indikere at det blir gitt terningkast 1 . 
Anmelderne ser bort fra hendelige arbeidsuhell , men forsøker å bedømme helhet og mønstre . 
6 angir en usedvanlig vellykket opplevelse , langt over forventet 5 angir en meget god opplevelse , bedre enn forventet 4 angir en god opplevelse , omtrent som forventet 3 angir en skuffende opplevelse , noe dårligere enn forventet 2 angir en dårlig opplevelse med flere feil og mangler 1 angir en usedvanlig dårlig opplevelse med en rekke forhold under enhver kritikk 
Merk at bildene tas på en annen dag enn anmelderen er der . 
Lese mer ? 
Du finner alle våre artikler her ! 
Restaurantanmeldelse av Bygdøy Allé 3 - BA3 : 
For mye av det gode Bagatelles gamle lokaler er nesten ikke til å kjenne igjen . 
Men sjøkreps , andelever og flere typer kaviar står fortsatt på menyen . 
Få adresser i Norge har en lengre og mer merittert kulinarisk historie enn Bygdøy allé 3 . 
Her åpnet familien Jaquet restauranten Jaquets Bagatelle i 1932 og det utmerkede spisestedet var i familiens eie helt frem til Eivind Hellstrøm tok over i 1982 . 
Da startet en reise for Norges suverent beste restaurant som i løpet av de neste 27 årene formet en generasjon av førsteklasses kokker . 
Da Hellstrøm brått forlot roret ble restauranten liggende og drive uten en tydelig visjon i ytterligere noen sesonger , før eventyret omsider strandet etter nesten 80 år . 
Lokalene har stått tomme lenge og er nå pusset opp og bygget om til flerbruksstedet Bygdøy Allé 3 eller BA3 , som nylig åpnet dørene med restaurant , bar og nattklubb over to etasjer . 
Les også : 
Oslo-klassiker byr på unik atmosfære - men ganske dyr julemat BA3 har inngang fra både Bygdøy allé og Frognerveien , men uansett hvilken dør du velger , ender du opp i den store baren i det som tidligere var spisesalen . 
Denne lange og smale baren med dunkel belysning og mørke buede bankettsofaer dominerer hovedetasjen . 
Ned trappen er den gamle og sagnomsuste vinkjelleren omgjort til nattklubb og et stort åpent unisex-toalettareal . 
Begge deler store nok til en fest . 
Sulten ? 
Du finner alle våre restaurantanmeldelser her 
Og det er den følelsen jeg får : 
At BA3 først og fremst er et festlokale . 
Restaurantdelen er dekadent innredet med en rød fløyelssofa langs den ene veggen og tunge trebord omkranset av gråblå fløyelsstoler over mørkt tregulv . 
Himlingen er åpen med eksponerte ventilasjonskanaler og lyssettingen er sporadisk og dempet . 
Les også : 
En av Oslos mest ærverdige restauranter må ta seg sammen , ifølge VGs anmelder . 
Den rikholdige menyen , som foruten syv forretter , seks hovedretter og fem desserter også tilbyr en fastsatt treretter og en utvidet femretter , bugner av kostbare råvarer som østers , løyrom , sjøkreps , trøffel , andelever og piggvar . 
Så mange ulike retter med så mange og ømfintlige ingredienser trenger god kjøkkenstyring og jevn tilstrømning av gjester for å holde en fornuftig varekostnad . 
Men disse flotte råvarene kan ikke gjøre jobben alene og må forvaltes med stødig håndverk . 
Det krever disiplin å gi dem den plassen i smaksbildet de trenger for å skinne . 
En disiplin som kjøkkenet ser ut til å mangle . 
Terningkast 6 : 
Denne Tønsberg-restauranten er simpelthen strålende 
En rett av hjertesalat med løyrom , dillmajones , sprø biter av rug og finrevet speket eggeplomme , som ikke stod på menyen , serveres på en nesten sort tallerken . 
Men i det dempede lyset kommer hverken salatens friske grønnfarge eller løyrommens klare oransje ordentlig frem . 
Verre er det at den delikate saltsmaken fra svenskenes eksklusive kaviar drukner i et sammensurium av andre smaker med dill , salt egg og syrlige stikkelsbær . 
Hjertesalaten er enten ikke varmebehandlet i det hele tatt , eller på for lav varme , og mangler den kjøttaktige konsentrasjonen og dybden fra en hardt stekt salatskive som jeg hadde ventet meg . 
Anmeldelsen fortsetter under bildet . 
Marinert kveite med dillgremolata har samme problem . 
Fisken mangler salt og smaken av rettens stjerne blir dermed for anonym det som ellers er en smaksrik kombinasjon med sterk pepperrot og syrlige vinterepler . 
Anmeldelsen fortsetter under bildet . 
Kjøkkenets manglende evne til å redigere seg selv viser seg igjen i hovedretten med entrecôte og jordskokk . 
Kjøttet er skåret så tynt at det er svært vanskelig for selv den mest kompetente kokk å treffe perfekt på stekegraden . 
I tillegg er det delt og lagt i to lag for å få det til å se ut som en tykkere biff . 
Et merkelig trekk som ikke hører hjemme i denne prisklassen . 
Den luftige beinmarg- og persillesausen er mektig og løkkompotten er både søt og rund . 
Men rettens mange komponenter er trykt sammen i et hjørne av tallerkenen rundt den ynkelige biffen , i noe som nærmest virker som et forsøk på å gjemme den . 
Med det resultat at smakene nok en gang smelter sammen uten nyanser og særpreg . 
Restaurantanmeldelse : 
Egon : 
– Halvmaks Anmeldelsen fortsetter under bildet . 
Jeg er litt usikker på hva stedets ambisjoner er for restauranten . 
Skal den være et sted å møtes for en matbit og skryte av seg selv på sosiale medier mellom kaviar og andelever mens man venter på at festen virkelig skal dra seg til i resten av lokalet , ja , da er maten mer enn god nok . 
Men skal restauranten lykkes på egne meritter er det måtehold som mangler . 
Det er klart det er vanskelig å huske på at måtehold er en dyd i en restaurant omgitt av overflod og ekstravaganse på alle kanter . 
Men med slike flotte råvarer er ofte det enkle det beste . 
Følg oss gjerne på Instagram : 
@ Godtno _____________________________________________________________ _ Premisser for VGs restaurantanmeldelser Poenggivningen reflekterer en helhetsopplevelse , der mat , service , og stemning bedømmes samlet . 
Uansett type spisested , blir alle bedømt etter graden av måloppnåelse i forhold til hva som er å forvente ifølge restaurantens sjanger og ambisjon . 
Restaurantene blir besøkt én gang , men med fornyet besøk hvis første besøk skulle indikere at det blir gitt terningkast 1 . 
Anmelderne ser bort fra hendelige arbeidsuhell , men forsøker å bedømme helhet og mønstre . 
6 angir en usedvanlig vellykket opplevelse , langt over forventet 5 angir en meget god opplevelse , bedre enn forventet 4 angir en god opplevelse , omtrent som forventet 3 angir en skuffende opplevelse , noe dårligere enn forventet 2 angir en dårlig opplevelse med flere feil og mangler 1 angir en usedvanlig dårlig opplevelse med en rekke forhold under enhver kritikk 
Merk at bildene tas på en annen dag enn anmelderen er der . 
Lese mer ? 
Du finner alle våre artikler her ! 
Restaurantanmeldelse av Mangelsgården : 
Ingen mangler på Mangelsgården 
I nyåpnede historiske omgivelser skaper Mangelsgården i Oslo et deilig måltid i vintermørket . 
Det er bare å legge veien ned til Fjerdingen . 
Unnskyld , Fjerdingen ? 
Hvor ligger det ? 
Jo , en gang var dagens travle Storgate en landevei ut fra Kristiania . 
Her ute lå en liten forstad , Fjerdingen . 
Restene av den , Prinds Christian Augusts Minde , ligger fremdeles her og minner ikke bare om feltherren Christian August , Nordens håp , som døde for tidlig til å bli konge av Norge , Danmark og Sverige i forening . 
Nei , « Prindsen » er også et minne om svunne tiders spede forsøk på å drive sosialpolitikk . 
Kjøpmann Mangelsens herskapelige landsted fra 1698 , Mangelsgården , ble i 1812 utgangspunktet for et bygningskompleks som har huset fattighus , galehus , tvangsarbeidsanstalt , barnehjem , kommunalt vernehjem , aldershjem , sprøyterom , nattherberge og omsorgsboliger . 
« Prindsen » har vært både tilfluktssted og et sted man flyktet fra . 
Sulten ? 
Du finner alle våre anmeldelser her ! 
Det historiske anlegget har alltid hatt et lukket preg . 
Fattige og gale skulle ikke sees . 
De fleste brave borgere har nok frem til i dag bare hastet langs den gule muren uten å gjøre seg tanker om hva som befant seg innenfor . 
Men fra 2017 har « Prindsen » åpnet portene som Prindsen Hage , med uteservering og det hele . 
Og nylig er den gamle hovedbygningen , Mangelsgården , blitt helårsrestaurant . 
Det er et flott eksempel på vern gjennom bruk , og et betydelig løft for et slitent strøk . 
Ny restaurant i Bagatelles gamle lokaler - slik gikk det VGs anmelder tok turen . 
Litt omtumlet av å se så mye kristianiahistorie for første gang , fant vi veien inn i de varme og vakre , nyoppussede lokalene , spent på om maten også holdt historisk mål . 
Det var vanskelig å velge blant de femten rettene på den fristende menyen , men en smaksmeny på syv retter ga et godt tverrsnitt av spisekartet . 
Man blir god og mett , og ikke blir man ruinert heller , til kroner 690 . 
Sånn sett helt passende for et tidligere fattighus . 
Men østers og perlende champagne har nok ikke vært hverdagskost her de siste to århundrene . 
Og heller ikke små skåler med henholdsvis sikrogn , en deilig rilette av sik-kjøttet , samt rømme , i flott balansegang mellom fett og syrlighet . 
Lekkert og artig . 
Anmeldelsen fortsetter under bildet . 
Tartar på oksekjøtt med eggeplomme , svartkål , skjørost og brunet smør overbeviste ytterligere . 
Smakene var enkle og klare , og det brunede smøret bandt ingrediensene sammen , skjønt kålen ikke klarte å hevde seg helt mot den kraftige smaken av kjøttet . 
VGs anmelder testet julematen på Oslo-klassikeren Schrøder . 
Anmeldelsen fortsetter under bildet . 
En salat med hønsekjøtt , kål og dill var frisk og lett , og også her var det jobbet godt med balansen mellom syrlighet og salt . 
Det sprøstekte hønseskinnet ga fornødent knas i munnen . 
Til denne lette retten fulgte en hønsebuljong , usedvanlig smaksrik og konsentert . 
Små slurker av den løftet den lette salaten ytterligere og tilføyde smaksdybde . 
Derfor får Bristol Grill terningkast 3 av VGs anmelder . 
Anmeldelsen fortsetter under bildet . 
En imponerende innledning , altså , skjønt med et lite minus for pirogene med sopp og blomkål . 
Soppsmaken var intens , men hele retten manglet litt salt og syrlighet . 
Konsistensen på selve pirogene kunne også vært hakket mer spenstig . 
Men så kom torsk med poteter , smørsaus og kapers . 
Enkelt og suverent . 
Med så gode råvarer trenges ikke annet enn perfekt tilberedning , slik som her . 
I det hele tatt har kjøkkensjefen på Mangelsgården gått etter rene og rike smaker , med høy mumsefaktor . 
At betjeningen er vennlig og kompetent høyner opplevelsen ytterligere , og timingen i måltidet er presis og behagelig . 
Vi ba om viner på glass som skulle passe rettene , og etter litt famling fant vår servitør frem til et helt patent løp også her . 
Denne nye restauranten « er et hyggelig tilskudd til Oslos uteliv , » skriver VGs anmelder . 
Lammeribbe med eplemos var siste varmrett , og riktig vellykket var også ribba , skjønt den ikke helt overstrålte torsken . 
Også her var det god balanse mellom elementene , og jordskokkene som kom som siderett , med en majonesdressing og vårløk , var fenomenale . 
Anmeldelsen fortsetter under bildet . 
Til slutt : 
Forfrosne bondepiker . 
Navnet er muligens et nikk til de mange frysende stakkarer som i vinterbyen har funnet ly på « Prindsen » . 
Det viste seg å være smakene av tilslørte bondepiker konsentrert i to iskuler . 
Det så kanskje ikke spektakulært ut , men du verden så deilig det smakte . 
Oslo – og Fjerdingen – har fått et vellykket og trivelig spisested . 
Og samtidig har byen fått åpnet portene til et viktig , men til nå lukket og låst kapittel av sin historie . 
Følg oss gjerne på Instagram : 
@ Godtno ______________________________________________________ _ Premisser for VGs restaurantanmeldelser Poenggivningen reflekterer en helhetsopplevelse , der mat , service , og stemning bedømmes samlet . 
Uansett type spisested , blir alle bedømt etter graden av måloppnåelse i forhold til hva som er å forvente ifølge restaurantens sjanger og ambisjon . 
Restaurantene blir besøkt én gang , men med fornyet besøk hvis første besøk skulle indikere at det blir gitt terningkast 1 . 
Anmelderne ser bort fra hendelige arbeidsuhell , men forsøker å bedømme helhet og mønstre . 
6 angir en usedvanlig vellykket opplevelse , langt over forventet 5 angir en meget god opplevelse , bedre enn forventet 4 angir en god opplevelse , omtrent som forventet 3 angir en skuffende opplevelse , noe dårligere enn forventet 2 angir en dårlig opplevelse med flere feil og mangler 1 angir en usedvanlig dårlig opplevelse med en rekke forhold under enhver kritikk 
Merk at bildene tas på en annen dag enn anmelderen er der . 
Lese mer ? 
Du finner alle våre artikler her ! 
Restaurantanmeldelse av Schrøder : 
Brun jul Osloatmosfæren er unik på Schrøder , og julematen glir ned . 
Ikke fordi den er spesielt god , og slett ikke fordi den er spesielt billig , men fordi Schrøder er et hyggelig sted . 
Mer og mer av det som tidligere var sesongbetont mat kan vi nå spise året rundt . 
Sommerens kostelige laks er blitt hverdagskost i februar , og tomater er for lengst blitt allværsmat . 
I prinsippet kan vi få nesten alt , alltid . 
Likevel er det enkelte retter vi foretrekker å spise på bestemte tider av året , som fårikål om høsten og selvsagt julematen i den tiden vi nå er i . 
På spisesteder over det ganske land sitter nordmenn med øyne som tindrer av advent og akevitt og slufser i seg lutefisk , gomler pinnekjøtt og feirer fettorgier med ribbe og surkål . 
Men så , i romjulen , er det brått slutt . 
Ingen vil vel finne på å servere ribbe og medisterkaker i mai , enda så godt vi synes det er i desember . 
Les også : 
Terningkast 6 til Pjoltergeist-nykommer 
Smak og erindring henger nøye sammen , og dermed også med hva vi oppfatter som tradisjon . 
Julens karakteristiske kryddere , soma nellik , ingefær og kanel , signaliserer at mye av julekosten har gamle røtter . 
Den går tilbake til en tid da slike kryddere ikke bare var dyre velstandsmarkører , men også ofte var høyst nødvendig kamuflasje av råvarer som begynte å harskne når det led litt utpå vinteren . 
I dag signaliserer julesmakene uforanderlighet og trygghet , prosedyrer som gjentar seg fra år til år i likhet med hovmesteren som ustanselig snubler i tigerskinnet – men bare på lille julaften . 
Les også : 
– Mye mer å gå på , skriver VGs anmelder om denne nykommeren 
Så veien gikk til noe av det mest uforanderlige av alt , nemlig gamle Schrøder på St. Hanshaugen i Oslo – et brunt serveringssted som er uforanderlig året rundt , og høyt elsket av stamgjester og nabolag . 
Det er ikke så rart . 
For her er det trivelig . 
Det var bare glade og fornøyde gjester å se fra vi kom til vi gikk . 
Egentlig kunne anmelderen snudd i døren og gått hjem og skrevet : 
Alt i orden . 
Sulten ? 
Du finner alle våre restaurantanmeldelse her Anmeldelsen fortsetter under bildet . 
Men hva skal og bør vi kunne vente oss av julemat vi spiser ute ? 
Lutefisken til Schrøder er iallfall patent nok . 
I det minste selve fisken , som hadde god konsistens og smak . 
Men tilbehøret holdt bare så vidt mål . 
Baconbitene var ikke sprø og ribbefettet virket skvipete . 
Ertestuingen var også akkurat innafor . 
Flatbrødet og lefsene vekket i seg selv barndomsminner om mat i firkantet emballasje og med evig holdbarhet . 
Sånn sett er jo alt tidsriktig på Schrøder , som flyttet inn her i 1956 , midt i storhetstiden til Korni flatbrød . 
Julebord 2018 : 
Her kan du spise julemat i Oslo Anmeldelsen fortsetter under bildet . 
Men la dette noen demper på stemningen ? 
I grunnen ikke . 
Det var bare litt synd , på samme måte som det var litt synd at stedet bare har én akevittsort . 
Jul skal være overdådighet og overskudd . 
Og julematen vi spiser ute , bør være minst ett hakk bedre enn den vi kan lage hjemme . 
Terningkast 6 : 
« Solid , klassisk håndverk » . 
Særlig juletallerkenen med ribbe , medisterpølse og -kaker , ble i bruneste laget . 
Nei , jeg sikter ikke til all den brune sausen eller fargen på maten , men til følelsen av traust , norsk hverdag og rutine . 
Her var det lite preg av overdådighet og enda mindre smak av julekrydder . 
De to ribbestykkene var saftige nok , skjønt svoren var over grensen til seig . 
Anmeldelsen fortsetter under bildet . 
Pølsesnabben hadde også lite å fare med smaksmessig , men lå hakket over den enslige medisterkaken , som så like anonym ut som Harry Hole antagelig gjør når han slapper av på Schrøder inkognito . 
Men i motsetning til Harry var den slapp tvers igjennom . 
Kombiner så alt dette med pregløs saus , rødkål og tre poteter , og dermed har du en juletallerken som hverken er for dårlig eller særlig god … men den koster altså kroner 369 . 
Det er en drøy pris . 
Lutefisken faller enda dyrere , til hele 489 kroner , men den får man i det minste i to omganger . 
« Simpelthen strålende , » og terningkast 6 til Tønsberg-restaurant . 
Anmeldelsen fortsetter under bildet . 
Mer forsonlig stemt ble vi av riskremen , som hadde både tyggemotstand og god , rød saus . 
Karamellpuddingen og kremen smakte akkurat som den puddingen og kremen man får fra pakke og boks . 
Restaurantanmeldelse av Bristol Grill : 
Grill uten gnist Anmeldelsen fortsetter under bildet . 
Men la dette noen demper på stemningen ? 
I grunnen ikke . 
Vi hadde det hyggelig , vi . 
Servitørene var travle , men vennlige , og den som ikke ville ha øl og dram kunne få en anstendig rødvin til ribba . 
Men det hele var altså bare litt synd . 
For anmelderen skulle så gjerne kunnet melde at på gamle Schrøder , den brune bula , den på St. Hanshaugen , der er det jul ! 
I stedet må jeg melde at der er det , som alltid , hyggelig . 
Punktum . 
Følg oss gjerne på Instagram : 
@ Godtno ______________________________________________________________ _ Premisser for VGs restaurantanmeldelser Poenggivningen reflekterer en helhetsopplevelse , der mat , service , og stemning bedømmes samlet . 
Uansett type spisested , blir alle bedømt etter graden av måloppnåelse i forhold til hva som er å forvente ifølge restaurantens sjanger og ambisjon . 
Restaurantene blir besøkt én gang , men med fornyet besøk hvis første besøk skulle indikere at det blir gitt terningkast 1 . 
Anmelderne ser bort fra hendelige arbeidsuhell , men forsøker å bedømme helhet og mønstre . 
6 angir en usedvanlig vellykket opplevelse , langt over forventet 5 angir en meget god opplevelse , bedre enn forventet 4 angir en god opplevelse , omtrent som forventet 3 angir en skuffende opplevelse , noe dårligere enn forventet 2 angir en dårlig opplevelse med flere feil og mangler 1 angir en usedvanlig dårlig opplevelse med en rekke forhold under enhver kritikk 
Merk at bildene tas på en annen dag enn anmelderen er der . 
Lese mer ? 
Du finner alle våre artikler her ! 
Restaurantanmeldelse av Vinoteket : 
Glutensjokk ved Solli plass Nykommeren Vinoteket i Handelsbygningen satser dristig og kompromissløst på modernistisk pizza til vinen – men resultatet på bordet blir lunkent og ensformig . 
På hjørnet Henrik Ibsens gate og Parkveien ligger et lokale med omskiftelig skjebne . 
Sistemann ut var Pinerolo Americano , som fikk en sekser i 2015 . 
Men utvekslingstakten er høy blant Oslos spisesteder , og vips var amerikaneren borte . 
Sulten ? 
Du finner alle våre restaurantanmeldelser her Det store lokalet , beliggende med bemidlede boligstrøk på alle kanter , sto dermed tomt og nærmest ropte på nytt liv og gjester . 
Nå serverer Vinoteket vin og modernistisk pizza . 
Dette hørtes uimotståelig ut , og snart satt vi benket i det nyoppussede lokalet . 
Det er utvilsomt elegant , men spesielt trivelig kan man neppe kalle det . 
Under taket snor det seg en lyslist som kaster det samme dempede , kalde lyset som lampettene , og gjør at selv de varmere fargene i interiøret virker grå . 
Hyggelig service fra kompetent betjening skaper heldigvis varme i seg selv . 
Verre er at belysningen gjør at stedet ikke får utnyttet de digre speilglassvinduene som innbydende reklameskilt mot gaten . 
Les også : 
Slik gikk det da VGs anmelder besøkte Danskebåten Vinen står selvsagt i høysetet , og utvalget er godt . 
Vel å merke : på flasker . 
Skal man ha glass , er det mer skrint . 
På tavlen står to musserende , fire hvite og fem røde . 
Moderne redskap muliggjør servering av ett og ett glass med edlere og fremfor alt morsommere dråper . 
Publikum her kan være innom for et glass og en matbit på en hverdagskveld . 
På disse kanter av byen er betalingsviljen for ett glass vin nesten umoralsk høy , så her kan Vinoteket tenkes å gå glipp av inntekter . 
Stor oversikt : 
Dette var de beste restaurantene i 2018 Anmeldelsen fortsetter under bildet . 
Her går man « all in » for pizza som mat til vinen . 
Men Vinotekets pizza er annerledes enn den du antagelig kjenner fra før . 
Et av det moderne pizzakjøkkenets stjerneskudd , Beniamino Bilali , har – i likhet med for eksempel Franco Pepe og Simone Padoan – skapt nyfortolkninger av denne nasjonalmaten og dermed furore i hjemlandet . 
Nå har Bilali utviklet pizza for vindrikkere i vinterbyen Oslo . 
Det gjøres et nummer av at deigen til de moderne pizzaene er hevet med hydrolyse , noe som skal gi ekstra smakfull bunn . 
Terningkast 6 : 
Denne Tønsberg-restauranten er simpelthen strålende Anmeldelsen fortsetter under bildet . 
De høye pizzaene som etter en god stund havnet på bordet var elegante , det skal de ha . 
Tykke leiver , ferdig oppskårne , toppet med godsaker . 
At de første to var nesten kalde var delvis vår egen skyld , siden vi hadde bedt om å få dem samtidig . 
Den ene måtte vente mens den andre ble ferdigdandert av intenst konsentrerte kokker . 
Men heller ikke de påfølgende pizzaene som vi ba om å få etter hvert som de ble ferdige , kom på bordet med høyere temperatur enn litt over lunken . 
Les også : 
En av Oslos mest ærverdige restauranter må ta seg sammen , ifølge VGs anmelder . 
Anmeldelsen fortsetter under bildet . 
Pata negra-pizzaen var best , og det skyldtes mer skinken og deilig burrata-ost enn bunnen , enda den var hydrolytisk . 
Eller var den ? 
Joda , den var det , men bare tre av pizzaene på den « moderne » menyen viste seg å være det , og hverken meny eller servitør opplyste hvilke det var . 
De andre var i vanlig surdeig , og jeg var ikke i stand til å avgjøre om forskjellen gjorde de ene bedre enn de andre . 
Smaken var god nok . 
Den hydrolyserte var som saftig sammaltbrød , de surdeigsbaserte var lettere . 
Uansett : 
Hadde bunnene bare vært gjennomstekt og varme , ville de vært bedre , alle sammen . 
Restaurantanmeldelse av BA3 : 
For mye av det gode Anmeldelsen fortsetter under bildet . 
Skjønt ikke toppet med kald , overkokt og oversaltet torsk , sammen med hollandaise-espuma , som burde vært et skum av hollandaise fra sifong , men som smakte og hadde konsistens omtrent som hvit saus . 
Kald torsk på lunkent brød , altså – en merkelig rett . 
Løyrom og rømme smakte selvsagt langt bedre , og likedan oksetartar med smaksrikt kjøtt og en god majones . 
Kanskje ville det fungert minst like godt om man hadde servert løyrom og rømme på klassisk vis ? 
Og tilsvarende for tartaren ? 
Dette ble rene glutensjokket . 
Muligens har man bundet seg for tett til ideen om at all mat skal være pizza . 
Bor du i Bergen ? 
Da bør ditt neste restaurantbesøk være her Anmeldelsen fortsetter under bildet . 
Ostepizzaens oster var lagt oppå hverandre og delvis smeltet sammen – til hva ? 
Konglomerat er det geologiske uttrykket , men jeg ville heller hatt Blåmann , Gruyère og pecorino som juveler hver for seg mens noe like edelt funklet i glasset . 
Restaurantanmeldelse : 
Hadde ikke gjort noe om pizzaen var bedre Anmeldelsen fortsetter under bildet . 
Tre nydelige sorbékuler viste hva kjøkkenet kan : 
Friskt eple med karamell , bringebær med lakris og en super pistasjvariant . 
Vinoteket har utviklingsmuligheter , men bør kanskje frigjøre seg litt fra deigen . 
_____________________________________________________________ _ Premisser for VGs restaurantanmeldelser Poenggivningen reflekterer en helhetsopplevelse , der mat , service , og stemning bedømmes samlet . 
Uansett type spisested , blir alle bedømt etter graden av måloppnåelse i forhold til hva som er å forvente ifølge restaurantens sjanger og ambisjon . 
Restaurantene blir besøkt én gang , men med fornyet besøk hvis første besøk skulle indikere at det blir gitt terningkast 1 . 
Anmelderne ser bort fra hendelige arbeidsuhell , men forsøker å bedømme helhet og mønstre . 
6 angir en usedvanlig vellykket opplevelse , langt over forventet 5 angir en meget god opplevelse , bedre enn forventet 4 angir en god opplevelse , omtrent som forventet 3 angir en skuffende opplevelse , noe dårligere enn forventet 2 angir en dårlig opplevelse med flere feil og mangler 1 angir en usedvanlig dårlig opplevelse med en rekke forhold under enhver kritikk 
Merk at bildene tas på en annen dag enn anmelderen er der . 
Lese mer ? 
Du finner alle våre artikler her ! 
Restaurantanmeldelse av Sjø på Danskebåten : 
Krapp sjø Ombord på danskebåten har den flytende restauranten Sjø store ambisjoner som den ikke klarer å innfri , på tross av tidvis vellykkede retter underveis . 
Når folk forteller at de skal en tur med danskebåten for å kose seg , er det sjelden den gode maten de sikter til . 
Båtreisen mellom de to skandinaviske hovedstedene har alltid vært et kulinarisk sjansespill . 
DFDS , som opererer ruten lanserte i fjor sin ombordrestaurant Sjø , en kulinarisk toppsatsing rettet mot de kresne . 
Med selverklærte ambisjoner om Michelinstjerner lover Sjø kreativitet og moderne mat basert på det rike spiskammerset vi seiler både forbi og over . 
Sulten ? 
Du finner alle våre restaurantanmeldelser her På Crown Seaways , ett av to skip som trafikkerer ruten , deler Sjø lokaler med biffrestauranten Explorers på babord side , med store vinduer mot havet . 
De sorte pinnestolene med armlener er slik man kunne ventet seg på på en moderne restaurant på i land . 
Skjønt deler av den klassiske cruisebåtinnredningen henger igjen i et blågrått teppe og stive hvite duker på de mange små bordene . 
På tross av lave romdelere og ulik dekor er det vanskelig å se helt hvor Explorers slutter og Sjø begynner . 
Med dagens løsning oppleves det mest som en og samme restaurant hvor fiffen får sitte ved de beste bordene langs vinduet med en finere meny enn Hvermannsen lenger inn i båten . 
Stor oversikt : 
Dette var de beste restaurantene i fjor Menyen spenner seg fra blekksprut og taskekrabbe til kalvebrissel og krikkandbryst , med tre fiskeretter , tre grønnsaksbaserte retter , og like mange kjøttretter og desserter . 
Du kan selv velge fire eller fem favoritter eller sågar la kjøkkenet velge sine syv beste retter for deg . 
Råvarene er eksklusive , men samtidig både lokale og kreative som lovet . 
Restaurantanmeldelse : 
En av de mest vellykkede nykommerne i 2018 
På sitt beste er maten også utmerket . 
Vi får først servert en fritert kule av torskebrandade , en slags plukkfisk med olivenolje , på en blåskjellkrem ved siden av puffet svinesvor dekket med majones tilsmakt svart trompetsopp og dekorert med ferskrevet , tørket steinsopp . 
Fiskekulen er knasende sprø på utsiden og silkemyk inni . 
Blåskjellkremen smaker mye , både krydret og syrlig , men gir allikevel torskens karakter den plassen den fortjener . 
Det er en vellykket liten munnfull med få feil . 
Svinesvoren holder ikke samme nivå . 
Svoren er tynn og seig , og smaker veldig lite ut over en bitter ettersmak av tørket sopp . 
Restaurantanmeldelse : 
En rå opplevelse for alle sushifrelste Anmeldelsen fortsetter under bildet . 
Neste rett er også i overkant bitter . 
Blekksprut med sitrusfrukten pomelo og fennikel er en grønn og frisk rett , som dessverre mangler balanse . 
Her blir blekksprutens elegante finesse borte bak de to mer dominerende smakene som i tillegg ser ut til å fremheve hverandres bitre egenskaper . 
Les også : 
Stavanger-restaurant får terningkast 6 , og « nærmer seg en stjerne » Måltidets svakeste rett , en grillet blomkål med ferskost , hagesyre og trøffel , er også ubalansert . 
Kålen er tilsynelatende blitt forvellet før den kom på grillen , hvilket gjør den for myk . 
Den korte tiden på grillen gjør at den heller ikke får den dybden og kompleksiteten av smaker som den kunne hatt . 
Både ost , saus og hagesyre er svært syrlige , og uten nok karamellisering på blomkålen klarer ikke store mengder skuffende smakløs trøffel å samle de andre smakene . 
Slik gikk det da VGs anmelder besøkte den verdenskjente restauranten NOMA Anmeldelsen fortsetter under bildet . 
Lomre med jordskokk , salturt , kinaskokk og vanilje er derimot glimrende . 
Ikke uventet er den delikate fisken myk i konsistensen , slik lomre ofte er . 
Men flyndra får god hjelp av de sprø , larvelignende kinaskokknollene som er lett stekt med godt smør i pannen . 
Jordskokkpureen har glatt tekstur og sitter fint sammen med den søtlige vaniljesmaken som også går igjen i skalldyrsausen . 
Salturten er - som navnet antyder - salt , og simpelthen fremhever de andre smakene i retten . 
Bor du i Bergen ? 
Da bør ditt neste restaurantbesøk være her Anmeldelsen fortsetter under bildet . 
En perfekt stekt hjortefilet med kantareller , steinsopp og solbærtrukne epleskiver er like bra . 
Sjysausen er tilsmakt med timian og harmonerer fint med kjøttets viltsmak , mens syrlige salatblader bryter opp det mektige sopp-preget når det trengs . 
Restaurantanmeldelse : 
Hadde ikke gjort noe om pizzaen var bedre Anmeldelsen fortsetter under bildet . 
Sjø er langt unna sine Michelinstjerne-ambisjoner . 
Å høre servitøren forklare for nabobordet at de nok ikke får stjerne i år fordi restauranten ikke har sitt eget toalett , er rett og slett pinlig . 
Selv ikke de beste rettene jeg smaker når opp til det nivået som kreves . 
Samtidig er det den suverent beste maten ombord på vei til København . 
Mye bedre enn noen gang før , men likevel for ujevnt . 
Sjø er ikke bra nok til å forsvare en seilas alene , men godt nok til å gjøre reisen bedre hvis du likevel skal til København på weekendtur . 
Det er ingen grunn til å spise noe annet sted underveis . 
_____________________________________________________________ _ Premisser for VGs restaurantanmeldelser Poenggivningen reflekterer en helhetsopplevelse , der mat , service , og stemning bedømmes samlet . 
Uansett type spisested , blir alle bedømt etter graden av måloppnåelse i forhold til hva som er å forvente ifølge restaurantens sjanger og ambisjon . 
Restaurantene blir besøkt én gang , men med fornyet besøk hvis første besøk skulle indikere at det blir gitt terningkast 1 . 
Anmelderne ser bort fra hendelige arbeidsuhell , men forsøker å bedømme helhet og mønstre . 
6 angir en usedvanlig vellykket opplevelse , langt over forventet 5 angir en meget god opplevelse , bedre enn forventet 4 angir en god opplevelse , omtrent som forventet 3 angir en skuffende opplevelse , noe dårligere enn forventet 2 angir en dårlig opplevelse med flere feil og mangler 1 angir en usedvanlig dårlig opplevelse med en rekke forhold under enhver kritikk 
Merk at bildene tas på en annen dag enn anmelderen er der . 
Lese mer ? 
Du finner alle våre artikler her ! 
Restaurantanmeldelse av Listen to Baljit : 
Ypperlig indisk 
Listen to Baljit er med sin fargerike og velsmakende mat et indisk spisested godt tilpasset til dagens middagsgjester . 
Listen to Baljit er et moderne og ungdommelig spisested i sterk kontrast til byens tyngre , tradisjonelle indiske restauranter , og en varm oase når vinterkulden herjer i kalde gufs rundt hushjørnene nederst i Frognerveien . 
Nytolkninger av de typiske indiske restaurantene passer meg midt i blinken . 
Jeg er nemlig veldig svak for indisk mat , men har lenge hatt problemer med å finne en indisk restaurant jeg trives i . 
De komplekse smakene som det indiske kjøkkenet henter ut av tidvis ydmyke råvarer krever tid og tålmodighet . 
Men selv når maten er god , syntes jeg noen ganger at restaurantene legger liten vekt på gjestenes totalopplevelse . 
Anmelderen fikk « glutensjokk » på denne nye restauranten . 
Mellom Villa Paradiso og den britiske hurtig-naturmatkjeden Leon , ligger Listen to Baljit i et smalt , men dypt lokale . 
I motsetning til indiske restaurantlokaler , som ofte er mer uryddige enn autentiske , følger interiøret på Listen to Baljit den moderne restaurantinnredningssjablongen . 
Her er gulvet i enstavs tredesign og stolene inspirert av 1980-tallets kommunale skoler . 
De små bordene står tett langs langveggene , som er dekorert med selvironiske og gøyale tegninger . 
Innerst i lokalet har man gjort plass til en bar foran det lyse , åpne kjøkkenet . 
Sulten ? 
Du finner alle våre restaurantanmeldelser her ! 
Foruten såkalte street-food- eller gatematretter , som krydret grønnsakskarri servert på mykt smørstekt brød og ekstremt sterke chilimarinerte kyllingvinger , byr menyen på både kjøtt , fisk og skalldyr tilberedt i en tandoor , en svært varm kullfyrt leirovn . 
Men man får også andre større retter fra forskjellige deler av India , som rogan josh og butter chicken , i tillegg til risretter og enkelte sammensatte måltider . 
Hvis jeg tar med desserter , teller menyen nesten femti ulike retter . 
Det er ikke alltid noe bra tegn . 
Dette terningkastet fikk Peppes Pizza av VGs anmelder . 
Allikevel : 
Kjøkkenet ser ut til å beherske det godt . 
Keema Pav ( pau ) , eller kvernet kjøtt med brød , er spesielt vellykket . 
Den langtidskokte karriretten med finmalt lammekjøtt serveres i en liten krukke med smørstekte boller og en sitronbåt ved siden av . 
Den har nok stått og småkokt over tid slik at den komplekse krydderblandingen har fått tid til å sette seg . 
Peppertonene er mest fremtredende , men jeg kan likevel smake både løk , hvitløk og ingefær uten at de går i veien for hverandre . 
Varmen fra chilien kommer med ettersmaken , men smaksbildet er fyldig nok til å håndtere styrken . 
Anmeldelsen fortsetter under bildet . 
Det er lett å lage retter som er alt for krydret eller sterke . 
Å gjemme flate eller monotone retter bak en ubehagelig mengde chili er en form for kulinarisk latskap som jeg har vondt for å akseptere . 
Terningkast 6 til ny restaurant på østkanten i Oslo . 
Når styrken økes på neste rett klarer kjøkkenet heldigvis å beholde balansen i retten . 
Samosa chaat er nemlig ganske skarp , men den grønne chutneyen og tamarindsausen runder det hele av med sødme . 
Friske granateplekjerner har akkurat nok syrlighet til å løfte retten når den står i fare for å bli for tung . 
Selve fyllet i samosaen er riktignok litt skuffende . 
Helheten er god , men det blir for vanskelig å identifisere fyllets ulike komponenter . 
Anmeldelsen fortsetter under bildet . 
Kyllingbitene som er bakt i tandooriovnen er virkelig gode . 
Å lage mat på så høy varme handler om timing . 
Den ekstreme temperaturen gjør at kjøttets utside forsegles fort med et smaksrikt ytre mens den naturlige saftigheten låses inne . 
Men veien fra perfekt til overstekt er veldig kort under sånne forhold . 
Her har kokken truffet godt , og de velsmakende bitene er vel så gode for seg selv som hvis man dypper dem i den medfølgende karrisausen , som også er god . 
Skal du på danskebåten ? 
Da er dette stedet å spise . 
Anmeldelsen fortsetter under bildet . 
Kokkene på Listen to Baljit viser god forståelse for det indiske kjøkkenets grunnleggende kompleksitet . 
Enkelte av rettene er antagelig i overkant moderniserte for de mest tradisjonsbevisste . 
Men det er både fargerikt , velsmakende og velegnet til fotografering med tilhørende deling på sosiale medier : 
Midt i blinken for en ny generasjon . 
Så har da også restauranten en god blanding av imponerende unge og godt voksne gjester denne vinterkvelden . 
Det tar dessverre litt for lang tid fra vi setter oss til vi får bestille . 
De første rettene blir vi også sittende og vente på for lenge . 
Dette , kombinert med et par retter som ikke sitter hundre prosent , gjør at toppkarakteren glipper . 
Men det er all grunn til å høre på Baljit . 
_____________________________________________________________ _ Premisser for VGs restaurantanmeldelser Poenggivningen reflekterer en helhetsopplevelse , der mat , service , og stemning bedømmes samlet . 
Uansett type spisested , blir alle bedømt etter graden av måloppnåelse i forhold til hva som er å forvente ifølge restaurantens sjanger og ambisjon . 
Restaurantene blir besøkt én gang , men med fornyet besøk hvis første besøk skulle indikere at det blir gitt terningkast 1 . 
Anmelderne ser bort fra hendelige arbeidsuhell , men forsøker å bedømme helhet og mønstre . 
6 angir en usedvanlig vellykket opplevelse , langt over forventet 5 angir en meget god opplevelse , bedre enn forventet 4 angir en god opplevelse , omtrent som forventet 3 angir en skuffende opplevelse , noe dårligere enn forventet 2 angir en dårlig opplevelse med flere feil og mangler 1 angir en usedvanlig dårlig opplevelse med en rekke forhold under enhver kritikk 
Merk at bildene tas på en annen dag enn anmelderen er der . 
Lese mer ? 
Du finner alle våre artikler her ! 
Fravær av velvære 
Sliten etter julens eksesser ? 
Lå det gavekort til The Well under treet ? 
På det storslåtte badeanlegget på Kolbotn finner du overalt førsteklasses pleie og velvære . 
Bortsett fra i restauranten . 
I gamle dager hadde Norge fasjonable kurbad , men de ble stort sett slått ut med mellomkrigstidens grå badevann . 
Andre steder lever de i beste velgående , med moderne , flotte anlegg , og nordmenn har på ferie fått sansen for å gå på spa , som vi nå kaller det . 
Stein Erik Hagen fortjener derfor all ære for sin innsats for badekulturen her til lands . 
Hans entusiasmeprosjekt The Well utenfor Oslo er vidunderlig . 
Her er basseng og hvilekulper , et utall slag badstuer , terapirom og arenaer for systematisk avslapning . 
Eleganse . 
Utsøkt kunst . 
Når du sjekker inn i resepsjonen , kan du for eksempel betrakte Vigelands original til Abel-monumentet i Slottsparken , intet mindre . 
Det er krystaller i aromabadet og dramatisk belysning i fossefallet . 
Bademestre og terapeuter vet ikke hva godt de skal gjøre for deg . 
Her er det vist omhu for alle detaljer . 
Det er ikke spart på noe . 
Så hvorfor har ikke The Well en restaurant som står i stil ? 
Det første som slår en , er at menyen harmonerer lite med stedet . 
Her ville det vært store kreative muligheter . 
Sushi ? 
Nytt , nordisk kjøkken med biodynamisk preg ? 
Egenpressede juicer til maten ? 
Supper og salater av alle slag ? 
Måltidet burde matchet og kronet opplevelsen . 
I stedet byr man på noe som ligner på sånn kromat som på et mindre tettsted i Norge sikkert er det beste måltidet i mils omkrets . 
Men her blir det en gedigen skuffelse . 
Jeg skulle ønske jeg kunne skrevet at lunsjen i det minste var velsmakende . 
Men Caesar-salaten var brun i stilkene . 
Dressingen hadde neppe hilst på en ansjos . 
Den kom med smuldret bacon , like tørt som skivene av kyllingbryst , som var helt melne . 
Badefølget bestilte på anbefaling skogsopp-pizza med trøffelolje og chèvre . 
Steinovn eller ei : 
Pizzaen var deiget , og skogsoppen viste seg å være en ferdigstekt stuing som mest besto av sjampinjong . 
Det var ikke mye trøffelsmak å spore . 
Etter å ha badet oss skikkelig sultne , håpet vi på noe bedre til middag . 
En duo av laks besto i en skive røykelaks på én side av tallerkenen , og på den andre siden kokt laks . 
Mellom disse sto en skål med gin-tonic-granité . 
På tallerkenen lå det granateplekjerner strødd utover . 
Duoen så altså like retro ut som sitt navn . 
Røykelaksen var grei nok , mens den kokte var grøtet . 
Hva fisken smakte spilte ingen rolle , for smaken av gin & tonic overskygget absolutt alt . 
Mitt satay-spyd med kylling og yoghurtdressing var ikke stort bedre . 
Kyllingen var ikke like tørr som den jeg fikk til lunsj , men på god vei . 
Yoghurten hadde ikke noe der å bestille , siden kjøttet manglet enhver form for sting eller preg . 
Så begynte vi å vente på hovedrettene . 
Med jevne mellomrom var servitøren innom og forklarte at nå kom de snart . 
Vinen så vi ikke noe til . 
Da maten endelig kom , var den dessverre lunken . 
Antagelig hadde den stått og ventet , enda det ikke kunne sies å være spesielt mange gjester . 
Men mange servitører var det . 
De vekslet på å være uvitende om mat og vin . 
Vennlige var de , iallfall . 
Min entrecôte var imponerende jevnt stekt , som om den hadde ligget i sous-vide og deretter vendt i pannen . 
Den var mør , men nokså tørr . 
Dertil en masse aspargesbønner . 
Det kan tenkes at de var ferske , men kjøkkenet hadde fått dem til å smake akkurat som frosne . 
Slappe og gulgrønne lå de oppå mer av den ferdigstekte soppblandingen fra pizzaen . 
Pommes Anna var badet i fett . 
Og for salt . 
Ved siden av kom en skål med den tynneste bearnés jeg har sett . 
Katastrofalt , men spiselig . 
Verre sto det til med kveita . 
Den hadde en kjekk stekeskorpe , men var vandig og grøtete . 
Årsaken var det ingen grunn til å spekulere på , for tilbehøret gjorde den uspiselig . 
Kålen var oversaltet . 
Noen hadde kommet på å drysse masse søte eplebiter samt røde druer over . 
Sausen var et tynt , fiolett skvip som druknet alt i søt , parfymert smak . 
Den kjøleskapskalde osten kunne ikke servitøren fortelle noe om , ut over at det var ost . 
Men den kom med en imponerende bunke forskjellige kjeks fra pakke , og retropreget ble fullendt med drueklaser , bringebær og en appelsinmarmelade like god som den du får på glass . 
På bunnen av et syltetøyglass lå en pannacotta så bastant at den kunne skjæres med kniv . 
Den hadde følge av en multe-sorbé som ville vært bra hvis saften hadde vært silt først , så man slapp skallbiter mellom tennene . 
Svært gjerne besøker vi The Well igjen , men her må vi snu på badevettreglene : 
Ikke spis like etter at du har badet . 
Restaurantanmeldelse : 
Også du , Brutus Maten , vinen , menneskene og lokalet på Bar Brutus er fryktelig kule . 
Så kule at krampa tar dem . 
Nye Bar Brutus i skyggen av Politistasjonen på Grønland i Oslo er noe helt spesielt . 
Først og fremst er det en vinbar med matservering . 
Skal man være riktig pirkete er det en vinbar som i det vesentligste eies av en liten , spesialisert importør av såkalte naturviner . 
Med seg på laget har denne importøren byens mye omtalte kokkekollektiv Lava , som i tillegg står bak Smalhans , Sentralen , Handwerk Bakeri og en god del annet . 
Dermed ligger alt til rette for et sted der servitørene virkelig kan sin vin og hvor kokkene kan lage riktig velsmakende mat . 
Da kan det vel ikke være noe å sette fingeren på ? 
Selve rommet er et L-formet hjørnelokale med et åpent kjøkken og en beskjeden bardisk midt imot . 
Med et høyt langbord til høyre for inngangen og tettsittende småbord til venstre . 
Veggene er fylt med en eklektisk samling av mer eller mindre kunstferdige bilder og plakater . 
Utover det behandlede betonggulvet står et loppemarkedsutvalg av møbler tilsynelatende tilfeldig plassert . 
En helt vanlig , moderne Oslo-øst-restaurant , tenker du kanskje . 
Men nei , Bar Brutus går enda lenger og setter forgjengerne i skyggen . 
Da Smalhans åpnet var alle begeistret over den avslappede og nedpå stilen . 
Dette interiøret får Smalhans ’ den gang så vågale innredning til å fremstå som forsiden på en Ikea-katalog . 
Menyen består av en fire-retter til 400 kroner i tillegg til fire individuelle retter til 100 kroner stykket og et knippe snacks som nok er tiltenkt dem som er innom for et glass vin . 
Rettene er svært sparsommelig beskrevet med ett enkelt ord , som for eksempel Gulrot . 
Denne ene ingrediensen skal da være rettens hovedrolleinnehaver . 
Det er et menyoppsett som virkelig begynte å få fotfeste for drøye 15 år siden , da stadig flere restauranter gikk over til å lage helt nye menyer hver dag eller i det minste ukentlig . 
Det er hovmesterens forkortelse av kjøkkensjefens 
Jeg er ikke helt sikker enda , men jeg tenkte jeg skulle lage noe deilig med gulrot og geitost . 
Men om menybeskrivelsen på Bar Brutus er tynn er maten både fyldig og mektig . 
Riktignok er den i overkant ensformig og menyens helhet blir for monoton , men de enkeltstående rettene er gode hver for seg . 
Aller best er sellerirot . 
Det er en harmonisk og kraftig rett , med mørkokt sellerirot og en silkemyk selleripuré dekket med knasende sprø flak av perfekt fritert skorsonerrot og revet pepperrot som gir smaksbildet et ekstra sting . 
Sausen er laget på gjæret sellerisaft som ser ut til å være montert med smør , og som tilfører retten et syrlig balansepunkt . 
Retten Plomme er i virkeligheten en vellykket liten sak av posjert småløk toppet med en rik og fet kyllinglevermousse . 
De kandiserte nøttene gir en fin variasjon med sitt sukkerskall og balanserer den syrlige sausen laget på fermentert plommejuice . 
Purreløk heter en annen rett som viser seg å være en utsøkt kremet suppe som jeg antar er basert på blåskjell med en haug fin og mør purre i midten samt noen friterte små kapersbær som er både salte og syrlige på samme tid . 
Denne ellers gode retten holdes dessverre tilbake fra sitt potensial av en god neve harde hirsefrø som oppleves som smågrus i maten . 
Kålrabi er kveldens svakeste rett . 
Kålroten har utmerket konsistens , og det piskede svinefettet som serveres til har en fedme som passer fint til kålrotens sødme . 
Men dessverre er svinefettet beskt . 
Samtidig er det i ferd med å gå opp for meg at jeg nå egentlig har fått flere variasjoner av den samme retten : 
En perfekt varmebehandlet rotgrønnsak med eller uten noe syltet og noe gjæret er en beskrivelse som passer på de fleste rettene i kveld . 
400 kroner for fire retter hovedsakelig av rotgrønnsaker er egentlig ikke billig . 
Men det er heller ikke mye penger for en nokså omfattende middag . 
Har du aldri prøvd naturvin før kan du hoppe i det her . 
Kunnskapsnivået på huset er høyt og vinene er både spennende , interessant og av god kvalitet . 
Stikk innom , ta en rett eller to og se om det er noe for deg . 
Bar Brutus er et spesielt sted . 
Et sted med flinke folk som noen ganger går for langt . 
Enten det er servitører i cargoshorts og camo-caps på vinteren , hovmestere i fotballtrøye som jeg antar er fra NOMAs bedriftslag , en unødig håndfull hirse eller en gjæret juice for mye . 
Det er veldig kult og tilbakelent , men noen ganger så fryktelig kult at det oppleves krampaktig . 
Fakta : 
Bar Brutus Adresse : 
Eiriks gate 2 , 0650 Oslo Telefon : 
22 38 00 88 E-post : brutus @ barbrutus.no 
Maten : 
Typisk nymotens nordisk restaurantmat . 
Stemningen : 
Vennegjenger , vin-nerder og naboer i herlig harmoni . 
Valuta for pengene : 
Rettene er rimelige , men det er da også råvarene . 
Priser : 
4-retters meny 400 , - enkeltretter 100 , - NB : 
Er du nysgjerrig på naturvin , er dette utmerket sted å begynne ferden . 
Anmeldelse : 
Drammens stolthet 
Er du sulten i Drammen skal du spise på Frukt & Grønt . 
Drammen er ingen typisk helgedestinasjon for restaurantelskere . 
Mitt lengste besøk i Drammen før kveldens middag var i forbindelse med et nattogstopp på vei fra Bergen . 
Jeg er så lite kjent i området at sist jeg var på gjennomreise kjørte jeg meg bort . 
Byens kulinariske tilbud hører vi lite om , men den trendy nabolagsrestauranten Frukt & Grønt snakkes det om helt inn i Tigerstaden . 
Innenfor de grønne fløyelsgardinene i vindfanget kan man begynne å ane hvorfor også oslofolk føler seg hjemme . 
Fra polert betonggulv og eksponerte ventilasjonskanaler til nakne lysstoffrør i taket og alt derimellom er interiøret nokså likt det du ofte finner i Oslo øst . 
Småbordene i lyst treverk og den markante vinbaren midt imot inngangen har likevel sin sjarm . 
Akkompagnert av hvite vegger med småfliser opp til skulderhøyde minner lokalet litt om en slakterforretning fra midt på 1970-tallet . 
Menyen er strålende enkel . 
Et svært fokusert utvalg av to forretter , to hovedretter og to desserter kan enten bestilles hver for seg eller kombineres til en treretter for 450 kroner . 
Vår spesielt kompetente og ikke minst faglig trygge servitør forteller oss at disse rettene byttes ut ofte . 
Dette er selvsagt nøkkelen til suksess med en slik begrenset meny . 
På den måten sikrer man at stamgjester får variasjon i valgmulighetene over tid , mens kjøkkenet kan konsentrere seg om å perfeksjonere få retter av gangen . 
Dette valget er vellykket , for maten er velsmakende og holder høyt , om ikke førsteklasses nivå . 
Serveringen er allikevel kveldens første høydepunkt . 
Frukt & Grønt er et uformelt spisested . 
Likevel er alle serveringspersonalets bevegelser gjennomtenkte . 
I tillegg til deres gode kjennskap til både meny og drikkevarer dirigerer de gjestene inn på et spor hvor de vet at publikum vil trives . 
Hvis de i tillegg tok seg tid til å le eller i det minste knise av nabobordets halvtørre vitser hadde servicen vært fullkommen . 
Kvelden byr også på flere kulinariske høydepunkt . 
Aller best er en forrett av pannestekte asparges med god tyggemotstand , servert med en mør og salt serranoskinke . 
Ristede gresskarkjerner er drysset over det hele for å gi en knasende tekstur , mens et luftig , men fyldig skum laget på den lokale osten Holtefjell binder rettens øvrige komponenter sammen . 
En enkel kalvetartar med habanero-majones , syrlige og syltede grønne jordbær er dekket med finrevet Hadelands-cheddar fra ysteriet på Thorbjørnrud Hotell . 
Sammen blir det kremet og rikt . 
Selve tartaren er kun tilsmakt med salt og pepper , mens majonesen har et markant sting . 
Begge dessertene faller også i smak . 
Likevel er den med så vel friske som syltede jordbær og en sitron- og ingefæriskrem min personlige favoritt . 
Måltidets største utfordring er hovedretten . 
Dagens fangst som er en slags fattigmannspaella laget på risoni med hjerteskjell , blåskjell , scampi og en irrgrønn løpstikke- majones . 
Det er en flott rett med masser av smak . 
Risonien , som er en liten risformet pasta , er kokt med akkar i vannet og har en dyp smak av sjømat som danner bakteppe for resten . 
Majonesen byr på et behagelig taktskifte med sin krydrede karakter . 
Retten er mektigere en jeg først antok , men to blåskjell og like mange hjerteskjell er ikke nok proteiner til en hovedrett . 
Dette vet kjøkkenet og har lagt til tre mellomstore scampi fra andre siden av jordkloden for å kompensere . 
Ikke bare passer denne frossenreken fra Asia dårlig i en rett som heter Dagens fangst . 
Den harmonerer heller ikke med resten av menyen som i stor grad benytter seg av lokale råvarer som ostene Holtefjell og Hadelandscheddar , ølet Eiker Floral og kylling fra Holte gård . 
Jeg klarer ikke forstå hvorfor de ikke i stedet bruker akkaren som likevel har satt sitt preg på smaksbildet gjennom risonien . 
Den andre hovedretten holder ikke samme høye nivå . 
Den er god , men oppleves mer hverdagslig . 
Likevel er valget av reker kveldens eneste virkelige blemme . 
Et unødvendig feilskjær som jeg har valgt å trekke for . 
Prisnivået er fornuftig og passer godt til stedets uformelle profil . 
Det er i det hele tatt et utmerket spisested . 
Frukt & Grønt er absolutt en restaurant drammensere bør både bruke og skryte av . 
Fikst og nesten ferdig 
Med strammere service og rydding av baren vil rosen skylle inn over Elvebredden . 
Robinson & Fredag var spente på hva folka bak Elvebredden hadde gjort med det tidligere lokalet til restaurant Mecca . 
- Sjelden har jeg sett en mer total forvandling , utbrøt Robinson . 
For der det før var et litt halvhjertet forsøk på noe arabisk , er det nå lyst og nordisk , som en naturlig forlengelse av Elvebreddens hovedrestaurant i etasjen over . 
Meccas stilbrudd med Norsk Design og Arkitektursenter ( DogA ) er erstattet med en matbar som åpner seg opp for Akerselva , ikke stenger for en av byens beste utsikter . 
Det er når blikket vender innover at det uferdige kommer til syne . 
Bak den borterste enden av den 16 meter lange baren holder kokkene på , i midten står den roterende grillen , rottiseuren og nærmest inngangen er de høye stolene satt fram . 
Problemet er at de bare er til pynt . 
For disken brukes bare til å slenge menyene og til en harry framvisning av brennevin . 
Er det noe Oslos restaurantliv mangler er det muligheten til å spise i baren for enslige sosiale gjester . 
Det burde være et av Elvebreddens største pre , særlig når de til overmål kaller seg matbar . 
- Det er meningen det skal bli slik , men foreløpig har vi ikke kapasitet , forklarte servitøren . 
Hun skulle vise seg å være bare en av to kelnere på jobb denne kvelden . 
Det holder ikke når 30 gjester krever sitt . 
- Arbeidsledigheten kan ikke være stor når de tre måneder etter åpningen ikke har klart å skaffe nok arbeidskraft , mente Robinson . 
- Og de som er på jobb bør kunne legge veskene sine et annet sted enn godt synlig ved disken . 
Et så åpent lokale krever ryddighet , sa pertentlige Fredag . 
Matmessig har Elvebredden kontroll . 
Ni retter , servert som hele ni , fem eller bare en smak av hver og en av dem . 
Robinson bestemte seg for fire , Fredag tre og en halv . 
Først fikk begge en espressokopp med strandkrabbesuppe , en intens smakfull appetittvekker . 
Robinson var like fornøyd med bitene av and servert med pære , valnøtter og västerbottenost . 
- Se så lekre rødbeter ! 
Jeg har aldri spist den oransje varianten av sorten , sa Fredag . 
Elvebredden annonserer på hjemmesida at konseptet er « norsk og nordisk innovativ mat basert på lokale produsenter og kortreiste råvarer som foredles og presenteres i et norsk designmiljø . 
» Det løftet ser de ut til å holde , men hvis det er så viktig hvor maten kommer fra burde servitørene stolt opplyse om hvor rødbetene og de andre godsakene er dyrket , alt opp og fanget . 
En grillet piggvar ble servert med det deilige sidefettet som nærmest er verd retten alene . 
Fredag gikk for høstens lam , men også der var kelneren sparsom med informasjonen . 
Det førte til at Fredag måtte smugle den første biten ut av munnen . 
For servitøren hadde ikke opplyst om at sena som holdt kjøttet sammen så saftig ikke lot seg tygge . 
Desserten av blåbær og lavendelyoghurt var igjen nordisk høyverdig , med bær av riktig naturell størrelse , som om de var plukket vilt samme ettermiddag , ikke av den tørre store sorten . 
Bare Elvebredden får nok arbeidskraft og virkelig kan åpne matbaren gleder Robinson & Fredag seg til å komme tilbake . 
Spansk og svingende Tapas kan være så mangt . 
Også hva kvalitet angår . 
- Restauranttettheten er snart like stor her som på Aker Brygge , sa Robinson , etter å ha passert de livlige uteserveringene til Bølgen og Moi og Bygdøy Allé Restaurant , og inntatt et bord på nyåpnede Escalón på Tjuvholmen . 
I Bergen har tapasrestauranten Escalón holdt det gående siden 1998 . 
Det gikk så bra at den fikk en avlegger i samme by i 2006 , og nå har de driftige bergenserne inntatt hovedstaden . 
- Jeg bruker å anbefale tre til fire tapas per person , beroende på hvor sulten man er , sa en strålende opplagt kelner , som for øvrig kunne informere om at husets fatøl var spansk , av merke San Miguel . 
Ja , takk , sa Robinson og Fredag i kor , og kastet seg over den rikholdige menyen inspirert av spanske småretter slik de serveres til et glass øl eller vin , sågar helt gratis i visse områder av Spania . 
Slik forholder det seg selvfølgelig ikke her . 
På Escalón må man til og med betale for brødet . 
- 29 kroner for fire skiver bakverk er stivt , sukket Fredag . 
- Det kunne de i det minste ha bydd sine gjester på . 
Utvalget av småretter på Escalón er stort , variert og innbydende . 
Robinson og Fredag begynte på toppen av menyen , og stoppet da antallet var oppe i åtte . 
Rettene som etter hvert kom på bordet - i svært tilfeldig rekkefølge - besto av serranoskinke , stekte poteter med aïoli , kamskjell med chorizo og rødbeter , scampi i vin og hvitløk , blekksprut i spicy tomat , albóndigas ( kjøttboller ) i tomatsalsa , vaktelbryst med bacon og sherrysaus , samt oksehale eller Rabo de Toro som det heter på spansk , menyens førstespråk . 
En uformell og morsom måte å spise på , der delingsprinsippet er nøkkelen til svært varierte smaksopplevelser . 
Etter at alle de åtte smakskombinasjonene var testet , med både spansk øl og husets Rioja attåt , var Robinson og Fredag helt enige om sine « tre på topp » . 
Kombinasjonen kamskjell-chorizo-rødbet pirret smaksløkene . 
Den sterke pølsa , de søte rødbetene og de aromatiske kamskjellmusklene harmonerte usedvanlig bra . 
Det hele var også lekkert presentert . 
Stykkene av oksehale , som var bakt i ovn over lang tid og kom med finhakkede rotfrukter og en solid dose sherry , var kraftige saker som avstedkom applaus . 
God mottakelse fikk også det blekrosa vaktelbrystet , pakket i sprø baconskiver og med en nydelig sjy tilsatt sherry . 
Små , smaksrike lekkerbiskener . 
- Hva rangerer vi så lengst ned , undret Robinson , etter å ha kåret vinnerne . 
- Potetene skuffet . 
Dvaske og tamme , ja , bløte både utenpå og inni . 
Og de seks syltynne skivene av serranoskinke , garantert ikke skåret for hånd , slik man ser skinkekokkene briljere på barene i Sevilla , var først og fremst uforskammet dyre , mente Fredag . 
Robinson vendte tommelen ned for scampiene som var bleke og manglet hvitløksfuttet , mens de spanske kjøttbollene fikk « godkjent » , men kunne vært saftigere og hadde vunnet på en litt grovere malt kjøttfarse . 
- Hva med blekkspruten , undret Fredag , som hadde avstått fra å smake på den . 
- Der gikk du ikke glipp av noe , sa Robinson , snurt . 
- Det er nok veldig lenge siden den var ute og svømte . 
Escalón skilter også med søte småretter for dessertmagen . 
Robinson gikk for Cavagranité med mynte , en liten , frisk opplevelse som matchet den varme sommerkvelden perfekt . 
Det gjorde også Fredags lime- og agurksorbet , et overraskende og hyggelig bekjentskap . 
Summa summarum var Escalón også det med sine blide kelnere og sitt hyggelige og uformelle interiør . 
Men de gastronomiske prestasjonene var svært varierende . 
- Hvor mange stjerner , spurte Fredag . 
- Tja , sa Robinson . 
- Litt vrient , dette her . 
Noe var høyst forglemmelig , men det som var godt , var til gjengjeld veldig godt . 
Vi får la tvilen komme tiltalte til gode . 
- Og jeg vet hva jeg skal bestille neste gang , sa Fredag . 
Kortreist på Kirkeristen Cafe Bacchus byr på rask lunsj og middag , med innslag av norske kvalitetsråvarer . 
I motsetning til i våre naboland er vi ikke bortskjemt med brukbare lunsj- og stikke-innom-etter-jobben-restauranter her til lands . 
Det som finnes er ofte for dyrt , eller for dårlig , eller det tar altfor lang tid å få mat . 
Men heldigvis finnes unntakene , som den gamle traveren Cafe Bacchus i Kirkeristen i Oslo . 
Med stor trivelig uteservering i bakgården mot Oslo Domkirke , og trange og mørke , men hyggelige lokaler i to etasjer inne , har dette serveringsstedet vært nærmest uforandret siden « tidenes morgen » . 
- ? 
Men heldigvis har kjøkkenet fulgt så noenlunde med i tida . 
Her satser de på innslag av kortreiste råvarer fra norske kvalitetsprodusenter i mange av rettene , fastslo Robinson , mens han studerte menyen . 
Fredag satt med vinkartet , som viser at spisestedet oppkalt etter den greske vinguden også tar drikkevarene på alvor . 
Fokuset er på naturviner med få eller ingen tilsetningsstoffer . 
Det var en litt kjølig hverdagsettermiddag etter jobb , og mens de ventet ved et bord ute på et ledig bord inne , lurte Robinson og Fredag på om de skulle prøve et glass hver av en Malvasia ? 09 oransjevin fra Camillo Donati , en skikkelig særing av en hvitvinsvariant laget etter en eldgammel metode der skall og steiner gjærer sammen med druemosten . 
Den hyggelige og meget oppegående unge kelneren tilbød dem å prøve en liten skvett hver , og de takket ja til mer av den spesielle vinen , med et slags preg av syrlig , fruktig mjød . 
Spisekartet på Bacchus er ikke spesielt vanskelig å orientere seg i . 
Enten du kommer for lunsj eller middag , er det enkelt og greit inndelt i kalde og varme retter , med en håndfull av hver . 
Her er det er gamle , forutsigbare kaféklassikere som club sandwich med kyllingbryst , biffburger , dampede blåskjell og cæsarsalat , men også noen mer overraskende retter . 
Blant kaldrettene valgte Fredag norsk Coppaskinke fra kvalitetsprodusenten Tind med kumelksost fra Avdem gårdsysteri , mens Fredag gikk for lammeburger med fetaost og oliven . 
En ny , kunnskapsrik servitør anbefalte Robinson en italiensk rødvin , en Felice Langhe Nebbiolo , til lammet . 
Igjen kom tilbudet om å prøvesmake uoppfordret . 
- ? Det er jo sånn vi vil ha , det konstaterte Robinson fornøyd . 
Maten kom fort , servert med vennlig , profesjonell oppmerksomhet . 
Fredags skinke og ost hadde følge av eplesidermarmelade og grillet paprika på grovt , ristet landbrød , og Fredag nikket fornøyd . 
- ? Kanskje ikke noe man hopper i taket av , men godt , rustikt , velkomponert . 
Robinsons lammeburger var perfekt rosastekt og kom med ovnsbakte poteter , tzatsiki , salat og oliven . 
- Kjempegodt lammekjøtt . 
Litt daffe poteter . 
Dette er jo relativt enkel kafémat , men når det er laget med omtanke , kan man ikke klage . 
Og vinen sitter helt flott med lammet . 
Dessertmenyen på Bacchus består av kaker , basta . 
Fredag orket ikke , mens Robinson vaklet mellom ostekake og en med Kaluhalikør . 
Da valget falt på den gode , syrlige ostekaka med bringebærcoulis , kom kelneren like godt med et stykke av den andre også , med en tallerken til hver , uten at det skulle på regninga . 
Og tenk , plutselig orket Fredag litt , likevel . 
Da Robinson påpekte at vinen til kaka , en Moscato di Asti fra Filari Corti , var korket , kom et nytt glass fra en ny flaske uten protester . 
Mannen i baren hadde også kjent den distinkte lukten av fukting kjellerbod . 
- ? Den korken var så åpenbar at de burde ha oppdaget den før de serverte , men så lenge man slipper å krangle , skal man ikke klage , sa Robinson , og konstaterte at det nye glasset hadde bløt sødme , fin syre og ikke et snev av kork . 
Fredags macchiato og Robinsons espresso var sterke , gode og veltillagde , noe som absolutt ikke er en selvfølge på byens mer tradisjonstunge spisesteder . 
Det var i det hele tatt lite å klage på . 
- Kanskje ikke sted man går for de store matopplevelsene , men her får man hyggelig , rask og oppmerksom service , veltillaget smaksrik mat og et skikkelig vinkart , til moderate priser . 
Det er sånne stikk-innom-steder byen trenger flere av , fastslo Fredag.• robinson & fredag ; @ dagbladet.no 
Velg en tag for type anmeldelse ! 
En av disse : 
Deilig øst på beste vest 
God mat og hyggelig service er en uslåelig kombinasjon . 
Det var midt i uka . 
Men verken ute eller inne var det lett å oppdrive en ledig plass . 
For så vidt ikke noe nytt , Nodee er i år som i fjor - og åra før - en av hovedstadens mest populære spisesteder . 
Det er også et sted hvor velkledde , dannede mennesker samles for å nyte eksotiske godbiter inspirert av det japanske , kinesiske , thailandske og vietnamesiske kjøkken . 
Robinson og Fredag har hatt et langt og forholdsvis kjærlig forhold til Nodee siden den åpnet for elleve år siden . 
Litt småkrøll har det vært fra tid til annen , sist gang konkluderte de med at maten stadig var i toppklasse , men at servicen led under dårlig bemanning i forhold til antall gjester . 
Denne gang syntes ikke det å være noe problem . 
Uten videre dikkedarer ble Robinson og Fredag geleidet til et bord midt i lokalet , fikk servietter i fanget og menyer i hendene . 
— Det er mye å velge blant , men hvor mange retter behøver man for noe som tilsvarer en nogen lunde ordinær trerettersmeny ? lurte Robinson . 
— Tja , sa servitøren . 
— Jeg vil anbefale tre stykker , pluss en eventuell dessert . 
Litt kjapp hoderegning avslørte at et fullverdig måltid ville komme på i overkant av fem hundre kroner , ikke gitt vekk , men heller ingen blodpris . 
Robinson valgte Goa chicken , det vil si utbeinete kyllingvinger fylt med scampifarse , soyabrasserte spareribs med honning , samt andebryst med peppersaus fra Szechuan . 
Fredag tok først en tur innom de rå fiskerettene , der en thaiinspirert sashimikombinasjon ble valgt , etterfulgt av makiruller med hummer og kråkebollerogn , og grillet , misomarinert black cod , en klassiker på mange restauranter , både i og utenfor Japan . 
Vinkelneren foreslo Chablis til kyllingen og et glass Loichet Côte de Nuits-Villages fra Sylvain Loichet til ribben og anda . 
På polet koster den 255 kroner flaska , så 130 glasset er slett ikke verst . 
Fredag holdt seg til Japan , også i det flytende , og bestilte varm sake . 
— Beinløse , fylte kyllingvinger . 
Stakkars kokk , sa Robinson . 
— Men det er verdt bryet . 
For smaken er fortreffelig . 
Konsistensen likeså , sprøtt skinn fylt med smaksrik skampi . 
Nam . 
Andebrystet fikk også bare godord , men for Robinsons del var det svineribba som ble måltidets høydepunkt . 
Kombinasjonen søt honning , salt soya og smaksrikt kjøtt var himmelsk . 
At mørheten var slik at kjøttet falt av beina , gjorde heller ingen ting . 
På den andre siden av bordet kom det også fornøyde meldinger . 
Thaiinnslaget i sashimien var en aromatisk saus , men det var hummeren som hevet kombiretten over snittet . 
Store , saftige biter , så vidt varmebehandlet , fikk Fredag til å lukke øynene av nytelse . 
Makirullene var rullet i tynnskåret agurk i stedet for tørket tang , morsomt , men ikke hundre prosent , mente Fredag . 
— Dette er himmelsk ! 
Fredag hadde tatt en bit av fisken , som til tross for navnet har lite med torsk å gjøre , men som flaket seg som den nydeligste Lofotskrei . 
— Skjønner godt at Black cod er en klassiker ! 
Det var tid for — og plass til — dessert . 
Robinsons asiatiske variasjon over crème brûlée og Fredags kombidessert « asian style » ( mangopudding , ingefærpannacotta , fritert ananas m.m. ) , fungerte som en passende finale på et velkomponert , men variert måltid . 
— Du ble mett ? 
Fredag så spørrende på Robinson , som nikket sakte . 
— Mett , men ikke stappmett . 
Servitøren hadde rett , tre retter og dessert er helt passe . 
Og en annen ting som er verd å merke seg : 
Vi har ikke fått servert så mye som et riskorn . 
— Jøss , det er riktig . 
Men spørsmålet er om jeg har savnet det ? 
Svaret er et rungende nei . 
Hvorfor skal man fylle magen med ris når det finnes så mye annet godt ? robinson & fredag ; @ dagbladet.no 
Velg en tag for type anmeldelse ! 
En av disse : 
Japanske Yuzu : 
En smaks-opplevelse helt på topp 
Her møtes øst og vest i skjønn og smakfull harmoni . 
- Hvis Sonja og Harald kulle få lyst på en avveksling og se litt på vanlige folk , kan de bare rusle ned bakken , sa Robinson , og tittet opp mot Slottet fra bordet på Yuzu , den nye restauranten med kremplassering mellom Slottet og Utenriksdepartementet . 
- Strategisk beliggenhet for Børge Brende og hans stab også , sa Fredag . 
- Ja , for de må vel også bli lei av kanapeene i UD iblant ? 
Moderne japansk 
I lokalene som huset fiskerestauranten Havsmak satser nå en gjeng driftige , matelskende unge folk på å servere japansk « samtidsmat » med en vri . 
Autentisk , men ikke tradisjonelt , er mottoet . 
Interiøret er blitt mørkere , men takhøyden og de enorme vinduene gir stadig rikelig med luft og lys . 
Det hele er gjennomført elegant , sobert og moderne orientalsk . 
Som flere beslektede restauranter , er det deleprinsippet som gjelder her . 
Et alternativ er å la kjøkkensjefen komponere en sjuretters til kr 985 per pers. , men Robinson og Fredag valgte heller å lage sin egen « sjuretters » . 
Smaksprøver 
- Hvitt eller rødt ? 
Eller kanskje sake ? 
Fredag så spørrende på Robinson . 
For i tillegg til et pent utvalg av rødt , hvitt og musserende , byr Yuzu på ymse varianter av den japanske risvinen . 
Da Robinson og Fredag stusset , fikk de straks tilbud om smaksprøver , og en såkalt « tarusake » fra produsenten Choryo Chuzo ble valgt . 
Tarusake lagres på fat av sedertre , og det merkes . 
- Det var saken sin det ! utbrøt Fredag . 
Små appetittvekkere 
Tre sorter tataki , vanligvis fisk som er hardt stekt på utsida og rå inni , ble servert i små skjeer av tre , to med laks , to med tunfisk - og to med oksekjøtt . 
Nydelig små appetittvekkere som lovet godt . 
Neste rett besto av seks skiver sashimi av kveite i en saus av yuzu og kokos . 
Smaken av kokos kan ofte bli dominerende , dessverre også her . 
Men innsigelsen var uansett glemt like etterpå , for nå kom delikat sashimi av hamachi , og makirull av spicy tuna rullet i grønn flyvefiskerogn , alt servert på lekker japansk keramikk , dandert med irrgrønne ferske shisoblader . 
- Jo da , nå er vi tilbake på sporet igjen , slo Robinson fast . 
Så velsmakende hadde de første rettene vært , at både Robinson og Fredag rakk å bli litt utålmodige før fortsettelsen . 
Litt for raskt 
Da en av etablissementets kelnere endelig dukket opp igjen , gikk det imidlertid vel fort for seg . 
Først kom en rett , så en til , så den tredje , ja , hele fire retter - nesten samtidig . 
- Litt mye på en gang , mente Fredag 
- Pytt pytt , sa Robinson . 
- Hvis det smaker like godt som det ser ut , aksepterer jeg små skjær i logistikken . 
Det er tross alt bare noen uker siden stedet åpnet . 
« Assorted Tempura » besto av scampi og forskjellige grønnsaker servert med den klassiske tempura-sausen . 
Bitene var så luftige , lette , sprø og så rett-ut-av-frityren at Fredag plasserte smaksopplevelsen helt på topp av hva hovedstadens restauranter makter å frambringe på denne fronten . 
Nok en vinner 
To yakitorispyd med kylling fra robata-grillen , marinert med søt soya og servert med sesamfrø og lime , var nok en vinner . 
Mørt og smaksrikt kjøtt , en perfekt balanse mellom søtt og syrlig . 
Mør var også lammecaréen , som hadde marinert i 12 timer og så fått en runde på grillen . 
Saftige og velsmakende , med rødbetrisotto og myntesaus ved siden av , var dette et innslag som kunne ha gjort seg med et glass rødvin , men Robinson og Fredag ble i det japanske elementet og bestilte et par flasker Kirin-øl . 
Desserten på asiatiske restauranter er sjelden noe man heiser flagget for . 
Men Yuzu er ikke en vanlig asiatisk restaurant . 
Både Fredags banankake med salt karamell og kokossorbé , og Fredags lune sjokoladefondant med vaniljeis , fikk topp skussmål . 
- Et smell av en avslutning på en liten reise som begynte i Japan og som sluttet på vårt eget kontinent , med lammecarré , rødbeter og sjokoladefondant , oppsummerte Fredag . 
- Hvem var det som sa at øst og vest aldri skulle møtes ? 
Kipling ? lurte Robinson . 
- Det stemmer , sa Fredag . 
- Men vi kan herved konstatere at på Yuzu møtes øst og vest med stort hell . 
Så gode , gamle Kipling tok nok feil . 
Velg en tag for type anmeldelse ! 
En av disse : 
Kanonføde 
Denne typen restaurant burde alle ha i sitt nabolag . 
- Hvor er vi ? 
- Dette er Løren , svarte Robinson , det er ikke så rart du ikke har vært her før . 
Det er en del av Oslo øst som tidligere stort sett hadde industri og lagre , men som for noen år siden ble gjort om til boligområde . 
Kanonhallen , som vi nå er på vei inn i , ble bygget av sovjetiske krigsfanger og var opprinnelig en våpenfabrikk for tyskerne . 
Men nå er det bare fryd og gammen her . 
Og visstnok veldig god mat . 
Det store lokalet bærer klart preg av sitt tidligere liv som fabrikk - skyhøyt under taket , betonggulv og murvegger . 
Men det er sjarmerende innredet med hjemmekoselige femtitallsmøbler , en storslått , buet bardisk , og enorme papirlamper i taket . 
Kanon Bistro åpnet rett etter nyttår og er en avlegger av Kampen Bistro - samme folk , samme opplegg . 
Den fine nabolagsfølelsen på Kampen tar kanskje tid å skape på et så nykonstruert sted som Løren , men Kanon Bistro vil garantert fremme det gode naboskap . 
Det er et sånt sted der man føler seg hjemme med en gang man kommer inn døra . 
Her kan man stikke innom og ta en øl , ha møte i fotballklubbstyret , treffe barselgruppa , eller ta med kjæresten på hverdagsstas . 
Dagens treretter koster 295 , - kroner , og er et varp . 
Stilen er elegant husmannskost basert på ferske råvarer . 
Den dagen Robinson og Fredag kom på besøk var det purre- og potetsuppe til forrett , valg mellom ribbe og steinbit til hovedrett , og kladdekake til dessert . 
- Jeg er i litt for sommerlig modus til ribbe , så jeg tar fisken , sa Fredag . 
- Ribbe er et så undervurdert kjøttstykke , utbrøt Robinson , det er absurd at vi bare spiser det til jul . 
Og hvorfor skulle det være vinterlig ? 
Vi spiser jo massevis av fett svinekjøtt fra sommergrillen . 
Jeg tar ribba ! 
Suppa kom med et sjenerøst stykke grillet ørret oppi , en uventet bonus . 
Den var god på smak , men ganske fløtetung . 
- En potet- og purresuppe skal etter min mening være lett og frisk , mente Fredag . 
Og det ville gjort seg med litt finstrimlet potet og purre i , for å gi en konsistensbrytning . 
Etter rådføring med den supertrivelige servitøren , valgte de en litt kraftig Chardonnay til hele måltidet , og håpet den kledde både fisk og svin . 
Det gjorde den . 
Fredags steinbit var fast og fin , og rett fra havet . 
Den kom med kremet nykål og amandinepoteter , overrislet med en frisk og syrlig saus med hint av safran . 
Robinsons ribbe var usedvanlig veltillaget , med den sprøeste sprø svor , og saftig kjøtt med god kryddersmak . 
Braisert fennikel var ypperlig tilbehør , men stekt sopp og smørrik potetmos ble litt i overkant . 
- Dette er kraftkost , ingen tvil om det . 
Man må nesten være husmann for å trenge alle disse kaloriene . 
Man kunne godt ha nedskalert dette , og servert ribba med mer grønnsaker og en lettere saus . 
Men godt er det , sa Robinson og tørket seg fornøyd rundt munnen . 
Sjokoladekaka var av aller enkleste kladdevariant , men ble løftet av friske jordbær og en nydelig kremostsorbet . 
Hele kalaset , inkludert kaffe og en liten avec , kostet knapt mer enn en tusenlapp . 
- Heldige Lørenbeboere , sa Fredag . 
- Hadde vi bodd her , hadde vi utvilsomt blitt stamgjester . 
Smakelig smie Vålerengas eneste gourmetspisested er dessverre ikke i eliteserien . 
Like rundt hjørnet for Vålerenga kirke ligger Smia Galleri , kombinert restaurant , utstillingsrom og produksjonsmie for kunst-nerparet som driver det hele . 
Det rustikke lokalet er et av få gamle industri-bygg som er igjen på Vålerenga , omsorgsfullt pusset opp av eierne ved hjelp av dugnad . 
Gjennom en selvsmidd smijernsport kommer man inn på den brolagte forgården der småbord rammes inn av eføy og svulmende blomsterkrukker . 
Etter sju års drift er stedet fortsatt nokså uoppdaget , til tross for at det er en av østkantens koseligste uteserveringer , perfekt for en kveld med lav høstsol og mye rødvin . 
Inne i restauranten er det hvite duker og dempet belysning . 
- Fire forretter , fire hovedretter og fire desserter . 
Det er en meny etter min smak , sa Robinson . 
I tillegg tilbys en dagens treretter til 435 , - kroner . 
Robinson og Fredag hadde mer sansen for á la carte-menyen , men Fredag ville gjerne ha dagens fisk som hovedrett . 
- Ok , det må jeg spørre kjøkkenet om er greit , sa den vimsete og uerfarne servitøren , og kom tilbake med den merkelige beskjeden at det dessverre ikke var mulig . 
- Det har jeg aldri opplevd før , hvorfor går ikke det ? 
- Nei , du må ta hele treretteren for å få den fisken , svarte servitøren surt . 
Til forrett valgte Robinson speket svinenakke fra Parma , mens Fredag lot seg friste av canneloni med spinat og kongekrabbe . 
Svinenakken kom med ristede kastanjer , rødvinssyltet stjerneløk , grissini og en glatt saus av cabralese-kål . 
Kastanjesmaken var for dominerende , men komposisjonen var godt tenkt og parmanakken var av høy kvalitet . 
Robinson fikk ikke canneloni , men ravioli . 
Ikke at det er noen betydelig forskjell , men sier man at man skal servere store pastarør bør man ikke servere små fylte pastaputer . 
Kongekrabben var heller ikke særlig framtredende , retten burde altså hett spinatravioli . 
Det enkle er ofte det beste , mens det oversolgte ofte er det verste . 
Hovedrettene satt bedre . 
Fredags breiflabb var fint tillaget og kom med appelsinglasert bok choi , tørket gulrot , og gulrotrisotto med sitron- og safranskum . 
Tørket gulrot var ingen stor suksess , det hadde nok vært bedre å fritere den . 
Robinsons entrecôte var saftig og med fine fettrander . 
En litt blek maispuré ble kompensert med fois gras-smør og en innkokt saus med smak av estragon og tomat . 
- Jeg er ikke imponert , men jeg er heller ikke veldig skuffet . 
Det er helt anstendig , mente Robinson . 
- De kunne løftet rettene med litt mer oppmerksomhet om detaljene , sa Fredag . 
Og de kunne hatt en litt heftigere vinliste . 
Her er det bare bestselgere fra polet . 
Heller ikke desserten bar det ekstra preget av raffinement og faglighet som skiller en middag fra en matopplevelse . 
En pavlova er en stor marengs som er bløt inni og sprø utenpå - det er ikke små tørre pikekyss strødd over klumper av brownie . 
Robinsons ostetallerken kom helt uten tilbehør , og servitøren hadde ingen anelse om hvilke oster hun serverte . 
- Det er betraktelig rom for forbedring her , dømte Fredag . 
- La oss håpe at de tar tak i det , for stedet har mye større potensial . 
Emment & smakløst 
Sjelden har Robinson og Fredag følt en så sterktrang til å rømme . 
Det er et slående tidsbilde . 
På uteserveringa på toppen av Norges dyreste varehus , Steen & Strøm , ligger tre-fire pengestruttende venninnepar lett henslengt i loungesofaer og nipper til hvitvin , med hauger av eksklusive handleposer ved siden av seg . 
Diamantarmbåndene klirrer og gullsandalene glitrer i sola når de vrir seg lett for å fylle glassene . 
De fniser , og stirrer bort på en rufsete , men oh , so trendy , gjeng av unge menn rundt et langbord . 
De er internasjonale skateboardstjerner , som befinner seg på varehuset fordi en av klesbutikkene her er med på en innsamlingsaksjon for Afghanistan , landet der Norge er i krig . 
Inn i dette parallelle universet kommer Robinson og Fredag . 
De har tatt rulletrappene opp gjennom seks etasjer med luksusartikler og er nå på Oslos hotteste utested , Emil & Samuel — bar , restaurant og nattklubb i ett , oppkalt etter Emil Steen og Samuel Strøm , som grunnla stormagasinet i 1874 . 
Stedets slagord er « Fôr før fashion . 
Robinson og Fredag passerer et barområde som ser ut som om det er hentet rett fra Hugh Hefners yacht , går videre gjennom spisesalen med fine , men malplasserte , treskjæringer i taket , og kommer ut på takterrassen , der gullforgylte hagenisser og en rotete ansamling designmøbler kompletterer stilkaoset . 
De finner seg et bord , og anstrenger seg for å lese menyen i stedet for å glane på gjestene . 
Visstnok skal eierne ha hentet inn en kokk fra « The Fat Duck » i England , en restaurant med tre Michelin-stjerner . 
— Salater og sandwicher til shopperne , og en liten , men fristende kveldsmeny med vekt på luksuriøse ingredienser , konstaterer Fredag . 
— Jeg får vel kjøre råflott , da . 
Først foie gras , så gratinert hummer , sier Robinson . 
— Selv tar jeg på meg rollen som jetsettslanker og velger kamskjell og laks , smiler Fredag . 
— Wow ! Cool ! 
Hummer og greier ! 
Yeah , man , sier servitøren . 
Han er søt og veldig , veldig vennlig , men dessverre helt ubrukelig . 
— Nei , det har vi ikke , men husets hvite er nice . 
— Dere må vel ha et vinkart ? 
— Njaa , vi hadde noe sånt , men så regnet det og da ble det ødelagt . 
Men , hey , jeg skal se om jeg kan finne det igjen . 
Etter nesten tjue minutter dukker to skitne og krøllete A4-ark opp . 
De bestemmer seg for ei flaske Pouilly-Fume , pluss et glass Sauternes til Robinsons gåselever . 
- Rar farge på disse kamskjellene , de er guloransje inni , men de smaker helt greit , sier Fredag . 
Det er verre med tilbehøret . 
Blomkålkremen smaker ingenting , og hasselnøtt- og paprikasalsaen henger ikke på greip . 
Alt smaker brent nøtt . 
Og hvor er saltet ? 
— Fin lever , godt stekt , men pæresorbé og karamelliserte aprikoser drukner den i sødme , mener Robinson . 
Hovedrettene er en enda større nedtur . 
— Jeg må le ! 
Selve hummeren er fantastisk , men denne ostegrauten på toppen ? 
Direkte kvalmt . 
Og salaten ! 
Har de hentet den i kantina på Blindern ? 
Halvråtten , med gulrotrasp og vasne tomater . 
Til 400 kroner ! 
Det er rett og slett latterlig å servere dette , sier Robinson . 
— Jeg høyner . 
Smak her , sier Fredag og langer over en gaffel med laks , vaniljemajones og asparges . 
— Skrekk og gru ! 
Oljen i majonesen er harsk . 
Og hva har de gjort med laksen ? 
Konsistensen er motbydelig . 
Slimete og bløt . 
Æsj ! 
— Du får skylle ned med litt varm vin ... 
Når servitøren spør om de vil ha dessert , har de mest lyst til å løpe . 
Men Fredag bestiller sabayonne og Robinson sjokoladefondant , noe som blir for mye for den surrete servitøren . 
Han kommer med fondant til begge , servert med replikken : 
« Sorry , guys , hørte ikke etter » . 
— Så ubehagelig atmosfære som det er her tror jeg ikke det har vært på noe norsk utested siden jappetida , det gjør nesten vondt å være her , påpeker Fredag . 
— Fæl stemning , elendig mat , katastrofal service — det er nesten et kunststykke å gjøre alt så pinlig dårlig , fnyser Robinson . 
— Kanskje hele greia er en pågående performance , iscenesatt av Mathias Faldbakken for å si noe om vår tid ? 
Et Soria Moria for sultne Sult-imperiets nyeste provins byr på gamle tradisjoner og kontovennlig kvalitet . 
- Jeg har sett « Kokken anbefaler » på mange spisekart , men « Dagens Strøm-Larsen » ? 
Du skal være veldig fornøyd med kjøttleverandøren når du flagger ham på menyen , bemerket Robinson og sendte et skrått blikk mot tavla som opplyste at Dagens Strøm-Larsen besto av lammeentrecôte med blomkålpuré , spinat , rødbeter og chèvre . 
- Ekte nabolagsånd , repliserte Fredag og nippet til servitørens anbefalte aperitiff-cava . 
- Strøm-Larsen , rett over gata , har drevet kjøttforretning her på Torshov i over 100 år , og bygningen vi sitter i har vært Oslo østs kulturelle slott i over 80 . 
Merker du historiens sus , Robinson ? 
Sult-folka som har drevet Soria Moria bar & bistro det siste året er sånn sett for noviser å regne . 
Men jeg synes de har hatt en god hånd med å kombinere restaurant og bar her , som en miks av brun bule , folkelig søndagsmiddagrestaurant og småhipt vannhull . 
- Soria med særpreg , nikket Robinson . 
- Og siden en del av særpreget består av ikke å ha noen egen forrettmeny , låner jeg gaspaccioen fra Dagens 3-retters , satser tungt på Strøm-Larsen som hovedrett og bestiller allerede nå pannacotta med frukt og flytende marengs som dessert . 
- Dagens treretter på meg , sa Fredag . 
- Gaspaccio , andebryst og jordbærsuppe . 
Kald tomatsuppe til forrett og kald jordbærsuppe til dessert , dét kaller jeg særpreg . 
Den « nye » Soria Moria-restauranten har fått blandet mottakelse for både mat og service , men Robinson og Fredag ble tatt godt hånd om av en blid servitør , og ventetida mellom rettene lå godt innenfor det akseptable . 
Gaspaccioen , servert i et glass med isbiter og stangselleristaver , kunne tålt mer smak enn den lille chiligløden , men sammen med grillede kamskjell og en luftig selleripuré utgjorde den en velsmakende og stilig anrettet forrett . 
- Og andebrystet er faktisk veldig godt ; mørt , magert og smakfullt . 
Potetpureen er fluffy , og nydelig sammen med den mørke sausen , meldte Fredag et stykke ut i hovedretten . 
- Pureene seiler opp , svarte Robinson . 
- Blomkålpureen , som jeg tror egentlig er en blomkål- og potetpuré , er også en liten vinner , om enn svært diskré i smaken . 
Enda bedre er entrecôten ; saftig og smørmør , og jeg har stor sans for rødbetsmaken i salaten . 
Poeng også for å tilby en så god vin som Chianti Classico Brolio på 37.5 cl karaffel ; for oss Italia-besatte er sånne detaljer viktige . 
Soria Moria bar & bistro tilbyr enkle middagsretter på en egen bistromeny , og under tittelen Søtt figurerer pannacotta og sjokoladetrøfler . 
Fredags treretter opererte imidlertid med en tredje dessert , en velvoksen porsjon jordbærsuppe der de mosede bærene hadde selskap av hakkete pistasienøtter , skivet hvit sjokolade og et lite mascarponefjell . 
- Og best av alt : 
Suppa smaker like lekkert som den ser ut , frisk som en vårmorgen , søt som en sommerkveld , utbrøt Fredag . 
Robinson smilte overbærende : 
- Jeg tror likevel ikke den overgår denne pannacottaen , kom det . 
- Perfekt konsistens , fruktfriskhet og sødme i god balanse med en kanelspiss som uromoment . 
En snipp-snapp-snute et Soria Moria verdig , og alene verd en gjenvisitt . 
Uansett hva Strøm-Larsen måtte by på . 
Le meo sushi : 
Solforholdene er bedre enn sushien Mengder av maki , mye nigiri , litt sashimi , men ikke særskilt spennende . 
- Du får ikke mer sol på en sommerkveld enn du gjør her , smilte Robinson . 
Akkompagnert av måkeskrik og konsert på Sukkertoppen , hadde Robinson og Fredag tatt turen til Sørengkaia . 
Forbi Bun " 's " Burger og italienske Cargo der hvert et utebord var fullt , til Le Meo Sushi . 
Ny filial Restauranten har holdt til på Grønland i ti år , og nå åpnet ny filial , for dem som ikke vil lage sushien selv . 
- Det ser ikke ut til at så mange har fått med seg denne ennå , sa Fredag og kikket inn på en heller glissen bordsetning . 
Uteserveringen er stor , med flere bord plassert under en pergola i glass . 
Servitøren anbefalte på det sterkeste å sitte her . 
Kveldens vind kunne gjøre måltidet til en kjølig fornøyelse uten noe le . 
Og før noen hadde rukket å tenke tanken på bestilling , dukket en ny smilende servitør opp . 
Proklamerte at han hadde dette bordet for kvelden , og skulle gjøre sitt til at aftenen ble vellykket . 
- Sushien er veldig god , men dere vil kanskje begynne med noe å drikke ? 
Stor meny Robinson og Fredag mente musserende passet til sol og menygransking , og valgte et glass Cava Codorniu , de tørreste boblene på vinmenyen . 
- Man trenger tid for å gå gjennom alle rettene her , mente Robinson , som hadde tatt fatt på sushimenyen . 
Her var det mengder av ulike makiruller , mye nigiri og litt sashimi . 
- Og vil dere ha varmretter , har vi det også , smilte servitøren , før han nok en gang entusiastisk presiserte hvor god sushien var . 
- Rainbow maki kan anbefales . 
Den kommer med ulike fiskeslag som gir en fargerik følelse av regnbuen . 
Og Drageroll , fantastisk ! 
Fantastisk utsikt 
- Jeg er ikke kommet hit for å spise rød curry eller Biff Chop suey , fastslo Fredag . 
- Men det er aldri feil å prøve ut en vårrull . 
Og mens restauranten sakte ble fylt opp , og de som satt ute i vinden , fikk pledd , konstaterte Robinson at levegger var en lykke , og utsikten mot Akershus festning i lav sol gjorde Sommer-Oslo til et sted å nyte . 
Helst med tørr hvitvin . 
Servitøren mente de fleste hvite på menyen var halvtørre , spesielt når det kom til Riesling . 
Fredag konfererte med google , og fant at Von Winning Paradiesgarten Riesling , var tørr . 
Og god og kald kom ei flaske til bordet . 
Deretter ankom fisken . 
Nigiri med laks , tunfisk , kamskjell og talipia . 
Og en av husets spesialiteter : fjellørret . 
Kjedelig og anonymt 
- Litt kjedelig og anonym , mente Robinson . 
Sashimien fikk følge av en frisk ponzusaus med mye smak av sitrus . 
- De har visst ikke tatt ut tunfisken fra fryseren i tide , men bitene er fine i størrelse og tykkelse , kommenterte Fredag , og lot seg deretter forundre over at vegetarvårrullen kom samtidig med første omgang sushi . 
- Men den er crispy , rykende varm , med deilig smaksrikt fyll . 
Godt , ikke spennende Sushien kom i to operasjoner . 
- Heldigvis , solstekt sushi frister ikke , sa Fredag . 
Sushi-konkurransen i Oslo er stor . 
Mange tilbyr nye varianter , som « forbudt sushi » . 
Regnbue-makien var like fargerik som lovet , med tunfisk , laks og kveite , vakkert dandert med strimler av reddik og en orkidé . 
Toppet med fargerik flygefisk rogn , og chilimajones som gjorde at det meste smakte likt . 
- Tempura-scampien i dragerollen er sprø , med passe lite ris rundt . 
Og den brente laksen på toppen , gir det hele en distinkt smak , smattet Robinson , og la til at philadelfiaosten som også skulle være der et sted , var vanskelig å finne . 
Den ble da heller ikke savnet . 
- God sushi , pent presentert , absolutt på høyde med det man får servert mange steder i byen . 
Men noe ekstra og særskilt spennende var ikke dette , mente Fredag og vurderte om det var plass til dessert på toppen . 
Det var det . 
Treg service 
Servitøren derimot , glemte sine løfter da gjestene ble flere , så det tok sin tid og vel så det å få bestilt panna cotta og mangopudding . 
Anonyme i smak begge to . 
Derimot fikk den friske jordbærsausen og jordbærsorbeen som fulgte panna cottaen , og mangosausen og sorbeen til puddingen , full score . 
- Og når det kommer til solforhold og utsikt , da er det ingenting å klage over , smilte Robinson . 
Velg en tag for type anmeldelse ! 
En av disse : 
Det store deleproblemet 
Nykommeren Asia Aker Brygge er verd å merke seg . 
Men kjøkkenet må lære seg å regne . 
- Vi må vel si oss enige i at oppussingen av Aker Brygge har vært vellykket ? 
Fredag nikket . 
- Og det var på høy tid . 
Og jaggu har det ikke også dukket opp nye spisesteder som heller ikke er å kimse av . 
For et par uker siden besøkte Robinson og Fredag Jarman Gastro Pub . 
Nå var de tilbake , denne gang for å teste nyåpnede Asia , vegg i vegg . 
- Det var Druen som holdt til her før , ikke sant ? sa Fredag , og så seg rundt i det luftige , store lokalet . 
De var blitt plassert i andre etasje , med utsikt over Rådhusplassen og Nesoddfergen . 
- Stemmer . 
Og McDonalds . 
Så da kan det vel strengt tatt bare gå én vei . 
Asia har samme eiere som Olivia-restaurantene , men her handler det om retter fra diverse asiatiske kjøkken . 
- Prinsippet er at alt kan deles , altså som tapas , sa en imøtekommende og serviceinnstilt servitør . 
Robinson og Fredag startet med « raw » menyen : 
Carpaccio av okse , servert med chilimajones og finstrimlet chili , og Tuna tataki , så vidt stekt tunfisk med avokado- og wasabikrem , og lettgrillede kamskjell med sopp og trøffelaioli . 
- Jøss , utbrøt Fredag . 
- Over all forventning . 
Skjellene er saftige , tunfisken smaksrik og carpaccioen delikat . 
— Og med en egen vri , ikke påtatt , men akkurat nok til at det skiller seg ut og faktisk smaker eksotisk , la Robinson til . 
Måltidet fortsatte med spicy slow cooked pork belly ( svineribbe , bok choy og hoisinsaus ) , lamb chops ( lammecarré marinert i rød miso ) og chicken kushiyaki ( kyllingspyd glasert med yakitorisaus med sesam og shisoblader ) . 
De to siste kom begge fra kjøkkenets Robatogrill . 
Pork belly . 
Chops . 
Spicy . 
Oh , dear ! sa Robinson . 
Fredag tok tegningen . 
— Jo , det er litt merkelig at alle retter har fått engelske navn . 
Når det er sagt ; hvis det er en beliggenhet i Oslo som antakeligvis frekventeres av flere utenlandske enn norske gjester i løpet av året , så er det nok her . 
På asiatiske restauranter hører det med ris . 
Her må den bestilles ved siden av , og kommer med sesamfrø og peanøttsalt . 
- Nice , spicy - og salt . 
Her kunne nok kjøkkenet med fordel vist litt mer måtehold hva saltbruk angår , sa Fredag . 
- Det gjelder for øvrig for flere av de andre rettene . 
Utover det var både Robinson og Fredag fornøyd med det de fikk servert . 
Svineribba kunne kanskje hatt litt mer futt , chili til tross , men kyllingspiddene var aromatiske og lammekotelettene møre , og hadde fått følge av en smakssterk , røykt auberginepuré . 
Å finne en vin som passer til så mange forskjellige smaker er en utfordring , så Robinson og Fredag gikk for japansk øl av typen Kirin . 
Over desserten , pannacotta med kokos og sjokoladefondant spisset med wasabi — begge deler absolutt godkjent — var det tid for oppsummering . 
- Nydelig start , slett ikke verst fortsettelse — og med små grep , som å dempe bruken av salt , vil nok dette bli enda bedre . 
Prismessig er det ikke verst . 
I hvert fall ikke verre enn andre steder i denne delen av byen . 
Robinson nikket . 
- Men det er en ting jeg ikke skjønner . 
Hvis alle rettene virkelig er ment å deles på to , hvorfor blir absolutt alle servert i porsjoner bestående av tre eller fem biter ? 
Fredag tenkte seg om . 
- Ja , det er merkelig . 
Men heldigvis står det både kniver og gafler på bordet . 
Hvis en tar saken i egne hender , er problemet slett ikke uoverkommelig . 
Men , kjøkkenet er nok bedre på å lage mat enn å regne. robinson & fredag ; @ dagbladet.no 
Velg en tag for type anmeldelse ! 
En av disse : 
Haisommer Forholdet mellom pris og kvalitet er vietnamesiske Hai Cafés sterkeste kort . 
- Wontonsuppe må være vietnamesernes svar på fersk suppe . 
God og varm og mettende , som skapt for en norsk sommerdag med pluss åtte og isvind , knurret Robinson . 
Den værsjuke bladfyken lot blikket vandre over Hai Cafés brystpanel og videre ut på det fortaufredelige etniske mangfoldet i traktene rundt Sentrum Scene . 
- ? Det får være din påstand , parerte Fredag . 
- ? Tross alt er det vel forskjell på melboller og nudelboller fylt med malt svinekjøtt ? 
- ? 
Jo , men begge suppene er smakssvake og kler grønne urter , lød svaret . 
- ? 
Vietnamesisk mat utmerker seg ikke ved kraftige smaker , foreleste Fredag . 
- ? Forretten min , for eksempel - to innbakte kjempereker , ett salatblad og to agurkskiver - er heller ikke noen smaksbombe . 
Ikke vårrullen med reker , svin , egg og knasende friske grønnsaker heller , men det skal sies at de medfølgende skålene med sauser byr på både smak og chilivarme . 
Og menyen forteller at de har noen sterke retter på lur også . 
- ? 
Jeg har bestilt innbakte scampi som hovedrett . 
Kanskje de kommer med mer smak da , sa Robinson optimistisk . 
Hai Café har et visst ry som matsted , og menyen er forholdsvis omfangsrik og svært rimelig med supper , vårruller , nudler , scampi og kjøtt fra kylling , lam og storfe i mange varianter . 
Øl- og vinutvalget er derimot sparsomt , og servitørens forvandling til et levende spørsmålstegn da ønsket om et glass tørr hvitvin ble brakt på bane , speilte at vin ikke er utbredt matfølge i asiatisk kjøkken . 
Servitørene på Hai Café må dele oppmerksomheten mellom gjestene og kunder som kommer for å hente take away-bestillinger , og uten å være direkte uhøflige virket de for travle til å engasjere seg i spisegjestenes ve og vel når maten først var plassert på bordet . 
- ? Både innredning , stemning og service får meg til å plassere kafeen nærmere « kafeteria » enn « restaurant » på skalaen , sukket Robinson etter et fjerde forgjeves forsøk på å oppnå øyekontakt med servitøren . 
Fredags hovedrett , ytrefilet av lam med nøtter og grønnsaker , ble en liten opptur . 
- ? 
Møre kjøttskiver , god ris , rød paprika , løk , sukkererter og squash i en saus med litt fiskesaussting - omsider ble det litt fart i måltidet , selv om sausen overdøver alle de andre smakene , kom det . 
- ? 
Hvordan går det med de innbakte scampiene som hovedrolleinnehavere ? 
- ? 
Jo takk , de er både innbakte og friterte og varme og snille , og antallet er nå økt til seks , lød svaret . 
- ? 
Vi har også høynet til fire agurkskiver , et litt større salatblad og en litt større skål med sursøt saus . 
Men smaken er fortsatt diskret som en diplomat i duskregn , og hvitvinen er ikke spesielt tørr . 
Hyggelig priset øl eller vann er nok et mye mer naturlig valg her . 
Heller ikke dessertutvalget er noen hovedattraksjon på Hai Café . 
Valget står mellom fritert banan , mangopudding og is med sjokolade- eller karamellsaus . 
- ? Is fra plastboks og karamellsaus fra sprutflaske , tipper jeg , mumlet Fredag etter den første munnfullen . 
Robinson hadde derimot godord å si om den friske mangopuddingen , og summerte opp inntrykket av Hai Café som « blandet » . 
- ? 
Skulle jeg utforske menyen grundigere , ville jeg nok først og fremst konsentrere meg om suppene . 
Og da mer som lunsj enn som middag , kom det . 
- ? 
Men én ting er sikkert : 
Forholdet mellom pris og kvalitet her må være blant byens gunstigste . 
Dét skal Hai ha , smakssvakt eller ei , konkluderte Fredag.• robinson & fredag ; @ dagbladet.no 
Velg en tag for type anmeldelse ! 
En av disse : 
Nedre Foss Gård åpnet : 
Østkantens nye storstue Staselige saker ved Akerselva . 
- Her skal det ha vært kontinuerlig mølledrift siden 1200-tallet og helt fram til 1985 . 
I 1671 kjøpte myntmester Fredrik Grüner Nedre Foss Gård av Kong Christian V , og hovedhuset ble oppført i 1802 . 
Det er dette som nå er blitt restaurant . 
- Da må man gå ut ifra at det er avholdt mange staselige middagsselskaper her , kommenterte Fredag . 
- Og omgivelsene den gangen var kanskje noe mer idylliske enn i dag ? 
Ved Mathallen 
For området rundt gårdshuset - rett over elva fra Mathallen - pågikk det fremdeles omfattende anleggsarbeid . 
Huset derimot - som skal være Grünerløkkas eldste - er totalrenovert og har blitt et restaurantkompleks i særklasse . 
Toppetasjen utgjør en stor « bierstube » med skråtak og et svimlende antall øl på fat som tappes fra et finurlig og dekorativt kransystem . 
Veggene mellom stuene på grunnplan er revet , og den store tredelte salen er nå malt i lyse toner . 
Lekkert Robinson og Fredag ble vist til et bord midt i lokalet , og kunne med en gang konstatere at det ikke er spart på noe hva oppussing angår . 
- Lekkert , sa Robinson 
- Hæ ? sa Fredag 
- Jeg sa det var lekkert , gjentok Robinson , denne gangen betraktelig høyere . 
- Helt enig . 
Jeg liker takhøyden . 
Men problemet er akustikken . 
Og nå er det ikke mer enn halvfullt . 
Tenk hvordan det er når det er stinn brakke . 
Liten meny Menyen på Nedre Foss Gård er ikke spesielt omfangsrik , og flere av rettene er basert på at de skal deles av to eller flere . 
Robinson og Fredag kom raskt fram til at 900 gram entrecote ble i meste laget - også prismessig ( kr 899 ) - så de valgte heller unggris fra Svart-skog ( 450 ) . 
Men før det : grillet hvit asparges med hollandés , frisk ramsløk , sitron og løyrom til Fredag , og en porsjon sjøkreps med hvitløksmør og estragon til Robinson . 
- Det er få grønnsaker som kan hamle opp med fersk asparges på denne tiden av året , mente Fredag . 
Behandlingen på grillen hadde gitt den en nydelig nøttaktig skorpe , og hollandésen var fantastisk . 
Lett , men smaksrik . 
Sjøkreps og Riesling Robinsons sjøkreps skapte også begeistring . 
Halene , som var tilberedt i kjøkkenets vedfyrte ovn , var både saftige og aromatiske . 
Vinkelneren hadde anbefalt en tysk Riesling på glass til forrettene , en fruktig vin som matchet sjøkrepsens sødme , og som også gikk greit til aspargesen . 
Til unggrisen , som var tilberedt i røykovnen , var hun enig i at en Carmenet 2010 fra Domaine Cosse Maisonneuve i Cahors ville egne seg godt . 
Noe den også gjorde . 
Den rosastekte grisen ble servert med appelsinsaus , kimchi og en risotto - selv om servitøren omtalte den som « fried rice » - med terninger av røkt sideflesk . 
Alt smakte godt , men saftighetsgraden på kjøttet varierte , og noe var i tørreste laget . 
Hvorfor to ? 
- Men hvorfor må man være to for å bestille dette ? 
Kjøttet kommer skåret i skiver og da må det vel også kunne serveres i enkelt-porsjoner ? 
En merkelig idé , mente Fredag . 
- Kanskje det er noe de vil forandre med tiden . 
Det er hyggelig å dele , men dette føles litt unødvendig . 
Dessert-høydepunkt 
Det skjer ikke så ofte , men her var det ingen tvil : både rabarbrakake med kanelis og hasselnøttsoufflé med sjokolade og Amaretto ble måltidets desiderte høydepunkter . 
Sødme og syre var perfekt avstemt mot hverandre og teksturen både knasende sprø og deilig bløt . 
Ny storstue Nedre Foss Gård omtales allerede som « Grünerløkkas storstue » , og med sin uformelle , men elegante restaurant , sin særegne ølhall og en stor uteservering , vil dette sikkert gå veldig bra . 
Det er heller intet aber at bakmannen heter Nevzat Arikan , og står bak suksesser som Ylajali , Arakataka og Trattoria Popolare . 
- Utsida er ikke like vakker , sa Robinson da de etterpå hastet gjennom vårregnet . 
- Jo da . 
Men forestill deg hvilken juvel dette vil bli når parkanlegget også står ferdig , sa Fredag og skrittet utenom en dyp sølepytt i den provisoriske grusveien . 
Velg en tag for type anmeldelse ! 
En av disse : 
Råflott scenografi 
Har Theatercaféens ansiktsløftning til 40 millioner også gjort kjøkkenet bedre ? 
- Hva har de egentlig gjort ? undret Fredag på vei inn i de tradisjonsrike lokalene for første gang siden oppussingen i sommer . 
- Ny bar , konstaterte Robinson . 
- Og se der ! 
En ny vegg som skiller innerste del av « Bunnefjorden » fra resten av lokalet . 
Den delen av restauranten kan man nå reservere som et chambre séparée for selskaper fra 4 til 38 personer , fortalte hovmesteren som geleidet Robinson og Fredag til bords . 
Han kunne også fortelle at taket nå er restaurert til fordums prakt , og , røpte han : 
Det viktigste synes ikke - kjøkkenet er flunkende nytt . 
Fullstendig malplassert må konseptet fra i fjor sommer sies å ha vært , da det tradisjonsrike serveringsstedet forsøkte seg med DJ , dempet belysning og lasereffekter . 
Men nå er tilsynelatende alt i sin skjønneste orden etter renoveringen . 
Fra « hylla » strømmer levende pianomusikk , det småprates , konverseres , diskuteres og skåles rundt bordene , aktivitetsnivået blant de proffe kelnerne er høyt , lokalene er ubetalelig elegante og gjestene utgjør en salig blanding av finansfolk , media- og kulturpersonligheter , turister og såkalt « helt vanlige folk » . 
Robinson studerte høstens meny , og kunne spotte klassikere som kremet fiskesuppe og biff tartar , men også en rekke komposisjoner tilpasset sesongen . 
- Jeg lurer på om ikke rettene er litt mer utførlig beskrevet enn tidligere , sa Fredag og siterte sitt valg av forrett : 
Stekt tunfisk med dijonsennep , ristede sesamfrø , eple- , avokado- og ananassalat , eple- og vaniljevinaigrette . 
Da tallerkenen kom på bordet ble Fredag noe skuffet over at retten var kjøleskapskald . 
« Sashimi » hadde vært en mer dekkende betegnelse på den så å si rå tunfiskfileten skåret i skiver . 
Kombinasjonen av friskt og søtt i tilbehøret falt i smak , men påkalte ingen store superlativer . 
Pannestekt kamskjell med fritert selleri , selleripuré tilsmakt trøffelolje og eple beurre blanc var Robinsons førstevalg - og et særdeles godt valg . 
- Nydelig , utbrøt Robinson . 
Den trøffelaromatiserte pureen sto godt til de grillede skjellene og en relish på epler og agurk satte en frisk spiss på det hele . 
Robinson og Fredag nøt hvert sitt glass Chablis til forrettene , men gikk over til rødt fra Chianti som akkompagnement til hovedrettene . 
For Fredags del : 
Langtidsstekt kalvemørbrad med skogsoppsymfoni , rucola , ovnsbakt potet , syltet rødløk og steinsoppsaus tilsmakt sherry . 
- Snakk om å få høsten servert på et fat , sa Fredag . 
- Lekkert . 
Og kjøttet smelter på tunga . 
Høst var det også på Robinsons tallerken , som besto av posjert kveite med dillbakte grønnskjell , gresskarkrem , kongeøsterssopp og persilleskum . 
Men til tross for de delikate ingrediensene , ble det hele litt tamt . 
Den posjerte fisken hadde dessuten fått trekke litt for lenge . 
Den effektive og smørblide kelneren ga Robinson og Fredag en lagelig pause til å nippe vin og nyte omgivelsene før dessertene ankom . 
Sesongens eplekake med ananassalsa ble i noe søteste laget for Fredag , som hadde håpet på en syrligere avslutning . 
Søt - og helt grei - var også smuldrepaien til Robinson , som ble servert med yoghurt , sesongens bær og hvit sjokolade . 
- Har du lagt merke til at prisene ikke er så stive lenger , sa Fredag og studerte regningen . 
- Alt er relativt , påpekte Robinson . 
- Men du har rett , hovedrettene til over 300 kroner er borte , i hvert fall i høstens meny . 
Med andre ord : 
Nesten alt er ved det gamle på Theatercaféen . 
Robinson og Fredag var mer fornøyde med maten denne gang , men de store superlativene har stadig en tendens til å utebli . 
Så er det heller ikke først og fremst for gastronomiske opplevelser man oppsøker den unike wienerkafeen . 
Nok en gang seirer miljø over mat . 
Seige grønnskjell og salte scampi , men burger kan de Treg service , men herlig stemning på Sørenga . 
- Du bestiller ikke kjøtt på en fiskerestaurant , velger ikke menyen merket « norsk mat » på en kinarestaurant eller ... 
- Bestiller noe annet enn hamburgere på en hamburgerrestaurant ? avbrøt Fredag . 
Robinson smilte . 
- Akkurat . 
Som jeg skulle sagt det selv . 
Det er noen måneder siden Buns Burger Bar åpnet på Sørenga . 
Været har vært så som så i hovedstaden i sommer , men nå helt på tampen av sesongen kom endelig sommeren . 
Det var helt tydelig å se , både på de solhungrige kroppene som lå tett i tett , og de tørste og sultne gjestene som køet foran uteserveringene på brygga i Oslos nyeste boligstrøk . 
Fullt hus 
- Det vil nok ta en tjue-tretti minutter , sa hovmesteren , og viste Robinson og Fredag inn til baren , hvor en tydelig overarbeidet stakkar jobbet på spreng med å tappe , helle og skjenke diverse væske til tørste gjester . 
Sommeren hadde åpenbart også kommet overraskende på Buns Burger Bar . 
- Dette kan bli en lang kveld , sukket Fredag , men ordene var knapt uttalt før hovmesteren kunne fortelle at nå var bordet klart . 
Så fulgte mer ventetid , og enda mer . 
Til slutt kom da en småsvett , sliten , men blid servitør med menyer og to flasker importert italiensk øl av typen Moretti . 
- Siden de tilbyr forretter her , bør vi teste et par av dem , sa Robinson . 
Seige grønnskjell 
Og slik ble det : 
Fredag valgte en porsjon gratinerte grønnskjell med chilismør og brødsmuler , mens Robinson bestemte seg for M-61 , en grillet tigerreke surret i bacon og fylt med krabbekjøtt , parmesan og jalapeño . 
Hovedrettene består ikke overraskende utelukkende av burgere , og etter å ha finlest menyen ble det plukket et stk . 
« Widowmaker » og en « Berlusconi » . 
En porsjon cole-slaw og et par porsjoner « fries » med trøffelolje og parmesan , samt en dipp med pepperrot og sennepsmajones , utgjorde tilbehøret . 
Mye venting 
Så fulgte mer ventetid . 
- Men det er faktisk ikke så ille å måtte vente litt på et sted som dette , sa Fredag . 
- Solen varmer fremdeles , utsikten over fjorden og øyene er nydelig , og folkelivet gir en bestemt følelse av å være på langt sørligere og mer eksotiske breddegrader enn gamle Oslo . 
Robinson og Fredag hadde det så bra at selv ikke nedturen forrettene utgjorde , la noen særlig demper på stemningen . 
For grønnskjellene var seige og tørre , scampien smakte først og fremst salt . 
Dessuten bar begge preg av å ha ligget på vent og var farlig nær kalde . 
- Hvis burgerne er på samme nivå , er dette en klar stryk , sa Robinson . 
Supre burgere 
Burgerne var akkurat som de skal være på et sted som spesialiserer seg på den amerikanske delikatessen . 
Kjøttet var « medium rare » - stekt , sprøtt utenpå , med rød kjerne , og saftig og rikt på smak . 
Robinsons « Widowmaker » kom med en pikant chilisalsa , sterk , men på ingen måte dødelig eller noen « enkeskaper » , mens Fredags italiensk inspirerte variant kom med tallegio-ost , soltørkede cherrytomater og basilikumolje . 
Mye smak for pengene . 
Tilbehøret holdt også høyt nivå , de friterte potetene var sprø , lekre og passe salte , pepperrotdippen hadde godt med spenst . 
Ja , selv brødet som vanligvis er nedturen på slike restauranter , ble her spist med glede . 
- Prisnivået er heller ikke verst , men når man regner inn tilbehøret , blir det likevel ikke så rimelig som først antatt . 
Likevel , under tohundrelappen for en burger med frites på dette nivået er ikke noe å miste nattesøvnen over , slo Fredag fast . 
- Det er mange ølvarianter å velge mellom , og her ligger vel prisen omtrent på snittnivå . 
Men det er hyggelig å merke seg at vinkartet byr på flere helt ok viner til en overkommelig pris , sa Robinson , og la til : 
- Også sympatisk at ei flaske Perlada Cava Brut er priset til under fire hundre kroner flaska . 
Da kan man drikke bobler uten å bli fullstendig ruinert . 
- Hva med dessert ? 
Fredag så avventende på Robinson , som ristet på hodet . 
Burger er nok 
- Burger med diverse tilbehør er mektige saker . 
Dessuten frister verken brownies , banana split eller key lime pie . 
Og etter nedturene med forrettene tror jeg ikke tar sjansen , sa Robinson . 
Fredag smilte . 
- Akkurat . 
Er du på burgerrestaurant , hold deg til burger . 
Velg en tag for type anmeldelse ! 
En av disse : 
Bare nesten Klarer « nye » Bagatelle seg uten stjernekokk Eyvind Hellstrøm ? 
- Må vi ringe Hellstrøm og få ham til å rydde opp , eller klarer kjøkkensjef Daniel Höglander å møte forventningene ? undret Fredag . 
- Ja , det er jo det alle lurer på . 
Höglander & co. kan si hva de vil om at de skal kjøre sitt eget løp , og at de ikke har ambisjoner om å sanke Michelin-stjerner . 
Men man hopper etter Hellstrøm . 
Et sted som dette kan ikke løpe fra sin fortid som fyrtårn i skandinavisk gastronomi , repliserte Robinson . 
Vel anbrakt i de samme gode , polstrede skinnstolene som før Hellstrøm tok sin kokkelue og gikk , var det da heller ikke mye som ga gjestene inntrykk av et dramatisk brudd med fortida på luksusrestauranten i Bygdøy allé . 
Lokalet er pusset opp , nye farger er kommet på veggene , men Fredag var ikke imponert . 
- Kunsten er tøff , men er ikke selve lokalet litt pregløst ? undret Fredag . 
- Jo , men det er jo denne typen elegant , diskret sjarm Michelin-inspektørene , som Bagatelle altså ikke bryr seg om , liker , svarte Robinson - nesten like tørt som de små kjeksene som fulgte champagnen de to hadde valgt som aperitiff . 
Menyen byr på en à la carte-del , en femretter til 895 kroner og en åtteretter til 1095 . 
Robinson og Fredag gikk for åtteretteren med tilhørende vinpakke , trygge på at det var der Höglander virkelig ville vise hva han kunne . 
Hva kjøkkensjefen selv mente om valget , fikk de ikke vite . 
På Bagatelle ser man ikke mye til kjøkkenfolket . 
Derimot var den øvrige betjeningen alltid påpasselig og vennlig til stede . 
Det hersket ellers en viss babelsk forvirring på språksiden . 
I løpet av kvelden ble Robinson og Fredag tilsnakket på dansk , flere svenske dialekter - og bergensk . 
Hva så med maten ? 
Etter en serie lekre , små appetittvekkere var det tydelig at Höglander kjører sin egen linje , et stykke vekk fra Hellstrøms tydeligere franskinspirerte gastronomi . 
- Skummet Hellstrøm og co. hadde en tendens til å ty til når de skule være moderne , er heller ikke å se , påpekte Fredag mens han sukket tilfreds over en saltbakt sjøkreps med østersemulsjon . 
- Den nydelige , søtlige råvaren er perfekt balansert mot den konsentrerte saltsmaken i tilbehøret , mente Fredag . 
Det skulle bli flere slike retter : 
Lekre konstruksjoner der ingrediensene fikk spille fritt mot hverandre uten følge av tunge sauser . 
Kamskjell med Albatrøffel og vill piggvar bakt under et tynt lag av Perigordtrøffel , var mindre like enn de kunne høres ut , og viste Höglanders evne til å balansere delikate råvarer med kraftige , mørke kontraster . 
Kveldene eneste diskutable match var Barbarescoen , som ble servert til en rett med vaktelegg og brioche stekt i svineblod . 
- Det er en grunn til at man sjelden drikker rødvin til egg og bacon . 
Denne vinen hadde trengt enda mer blod , påpekte Robinson , som fikk ønsket oppfylt med neste rett : 
Bloddue med saus av innmat og hasselnøtt-niak . 
- Duen er strangulert , ikke slaktet på vanlig måte . 
Det gir et spesielt rikt og saftig kjøtt , betrodde kelneren . 
Fredag syntes det ble i mektigste laget , mens Robinson konstaterte at Barbarescoen nå satt som et skudd . 
Desserten er ofte et velkomment løft når kjøttretter og tung rødvin har krevd sitt . 
Höglanders åkerbær-bavariose med eplekrem , åkerbær og timiansorbé var frisk og lekker , men i forhold til det som hadde kommet før , ble den litt anonym . 
- De vet hva de holder på med på kjøkkenet . 
Men totalopplevelsen mangler kanskje litt « wow » - faktor ? undret Fredag da de to satt med regningen . 
Den kom på godt over 4000 kroner . 
Prismessig har det ikke skjedd noen revolusjon på Bagatelle . 
- Utvilsomt mye kunnskap og vilje her . 
Men helhetsinntrykket er kanskje at dette er en femmeropplevelse til sekser-pris ? undret Robinson . 
Nye Bagatelle trenger nok litt tid på å sette seg ordentlig , og Höglander på å definere en mer kraftfull signatur . 
Men dette kommer til å gå bra , så lenge finansgutta har råd til å spise her . 
- Nei , det er ingen grunn til å tilkalle Hellstrøm for opprydning med det første , fastslo Robinson . 
Svensk og eksotisk 
Alltid hyggelig med en nabolagsrestaurant - selv om avstanden til naboen er lang . 
I over femten år har svenske Torsten Helsing drevet Naboen Pub & Restaurant i Bergen . 
Med suksess . 
Da Robinson og Fredag besøkte etablissementet mot slutten av fellesferien , så de at mange tilreisende måtte snu i døra . 
Her gjelder det å bestille bord . 
- Med unntak av Ikea , er det få steder i hovedstaden som domineres av svensk mat , sa Robinson . 
På menyen står blant annet köttbullar , plankstek og stekt makrill , men det bys også på en mer kontinental à la carte - med innslag av lokale råvarer . 
Lokalene er upretensiøse , innredningen nesten kafépreget . 
Riktignok hvite duker , men ustrøkne og litt slitte . 
En hyggelig - og helnorsk - servitør kunne anbefale både husets hjemmegravede laks , samt kjøkkensjefens versjon av den klassiske svenske löjromstoasten , men Robinson og Fredag var mer lystne på noen av de litt mer kontinentale innslagene . 
- Lettstekt harefilet til forrett for meg , sa Robinson , mens Fredag bestilte kamskjell servert med gnocchi og iberisk dressing . 
Fredag holdt seg til øl , mens Robinsons glass ble fylt av husets røde : en enkel , men god Côtes du Rhône til 62 kroner per glass . 
- Ikke noe å si på prisen , verken på drikke eller mat , sa Robinson , og betraktet tre store , saftige kamskjell , gnocchi og biter av chorizopølse . 
- For under hundre kroner er dette en god deal , spesielt når det smaker så godt , sa Fredag etter første munnfull av mykt og hardt , søtt og pikant . 
Robinsons hare falt også i smak . 
De tynnskårne skivene av rosa kjøtt smeltet på tunga og gjorde seg godt med fersk fiken og lettristete pinjekjerner . 
Så avstemt var ikke salatdressingen , som dekket store deler av tallerkenen . 
Fredags hovedrett med overskriften « Tripp Trapp Trippel » , besto av hjortefilet med tyttebærmarinert pære , haricots verts , sjalottløk , ovnsstekte poteter og rødvinssaus . 
Kjøttet var mørt og velsmakende , men hadde overraskende lite av den forventede viltsmaken . 
- Kanskje hjorten ikke har vært så vill , men i stedet stammer fra oppdrett ? undret Fredag . 
Robinson hadde bestilt « Franske Kyss » , en kryptisk tittel på pannestekt breiflabb med salade piquante og sauce aromatique . 
Det store fiskestykket var dessverre litt for mye stekt , og på grensen til tørt . 
Men sausen var solid og skapte assosiasjoner til barndommens fiskemåltid , og den såkalte pikante salaten overrasket med både strimlet rot- og stangselleri , samt granateple - friskt og syrlig . 
Endelig bød det seg en anledning til å velge svensk . 
Fra dessertkartet fristet småländsk ostkaka med marinerte bringebær Fredag , mens Robinson tok smulpaj med jordbær og rabarbra . 
Det småländske bakverket inneholdt mer egg enn ost . 
Fredag hadde foretrukket det motsatte , men kaka gikk ned uten problemer . 
Den rykende varme smulpajen ble servert med en lun vaniljesaus , og var en frisk og sommerlig avslutning . 
- Med tanke på alle de svenske servitørene i hovedstaden , er det i grunnen pussig at ikke det finnes flere svenske retter på menyene der , sa Robinson . 
- Oslo er vel for nær svenskegrensen , foreslo Fredag . 
- Hvem vet , så langt mot vest oppleves kanskje det svenske som eksotisk ? 
Det er uansett lett å forstå bergensernes begeistring . 
Naboen er et hyggelig sted . 
Robinson nikket og bestilte et nytt glass av husets røde . 
- Ja , med hyggelige priser . 
Førsteklasses på Frogner 
Skal du gi noen en uforglemmelig kveld , er Le Canard stedet . 
En siste rest av skrå vårsol lyste inn i den slående vakre forstua , der Robinson og Fredag hadde fått den perfekte velkomsten : 
Rett ned i hver sin myke lenestol , et glass champagne plassert i hånda , og en liten tallerken med nydelige små appetittvekkere lynraskt på bordet . 
- Jeg føler at jeg har dødd og gjenoppstått som Poirot , sa Fredag og strakte seg fornøyd i stolen . 
- Bitte små vannbakkels med trøffelkrem , nam ! 
Dette ville nok Hercule ha godkjent , ja , sa Robinson . 
Med Bagatelle nede for telling , ligger Le Canard trolig best an til å ta over posisjonen som landets suverene stjernerestaurant . 
Det elegante herskapshuset i President Harbitz " ' " gate ligger i samme nabolag som Eyvind Hellstrøms forlatte livsprosjekt , perfekt plassert for å trekke inn de pengesterke som ikke lenger vet hvor de skal more ganen . 
Mens Bagatelle har hatt to stjerner i Michelin-guiden , har Le Canard « bare » en . 
Nå kan det bli omvendt . 
- Det er en helt unik atmosfære her . 
En hjemlig , men likevel aristokratisk følelse . 
Menyen lar deg velge mellom en rimelig priset dagens treretter ( 495 kroner ) eller tre til seks retter fra den litt finere ukemenyen ( 695 til 1095 kroner ) . 
Appetittvekkerne hadde den tiltenkte effekten , og Robinson og Fredag valgte seks-retteren uten å nøle , med tilhørende vinpakke . 
Den hyggelige hovmesteren geleidet dem inn til bordet i det innerste rommet i spisesalen , med dempet belysning og skimrende sølvbestikk . 
Deretter fløt kvelden av gårde i en utrolig behagelig strøm av velvalgte viner og fabelaktige retter . 
Først kom kamskjell fra Trøndelag , lysrosa i kjøttet , servert med blomkål i tre varianter ; pannestekt , purert og i skum . 
Finessen lå i salt knekk med hibiskus , og strimler av råeple . 
Sjøkreps fra Frøya kom med ricottagnocchi , avrugakaviar , og brokkolipuré . 
En utsøkt komposisjon , fint paret med en hvit burgunder , Leguin-Colin Santanay « En Foulot » 2007 . 
Deretter kom gåselever , perfekt stekt , med blodappelsinsaus og en fiffig liten brioche bakt med andeconfit , og servert med Dr. Loosens halvsøte Blauschifer Riesling Auslese . 
- Her savner jeg kanskje noe salt og noe sprøtt , men det er pirk , sa Robinson . 
Hovedretten av dielam fra Jæren var det derimot ikke det minste å utsette på . 
Ikke bare var bitene av indrefilet møre som smør , kjøkkenet hadde funnet spennende måter å servere andre deler av lammet på . 
Ytrefileten kom med svor - altså lammets eget ytterlag , rutet og sprøstekt som på andebryst - og en bit av brystet var tilberedt ala svinemage . 
- Morsomt , og ikke minst latterlig godt , sa Fredag . 
Til ostene , som leveres av den franske gullprodusenten H. Mons , fikk de to viner , en chianti til de milde , og hetvinen Tiffon Pineau des Charentes til blåmuggostene . 
- Det er ikke til å tro , men jeg har faktisk fortsatt plass til dessert , konstaterte Robinson . 
- Tja , gulrotkake , sto det i menyen , ikke min favoritt , sa Fredag . 
Men dette var ingen gulrotkake i vanlig forstand , den var dekonstruert og satt sammen igjen til noe helt nytt . 
På et lag av blansjerte og syltede gulrotskiver , lå en kule sorbet av ostekrem og en skje kryddersmuler . 
- Friskt og annerledes . 
Jeg er solgt , sa Fredag . 
Regningen kom på 4300 kroner en betraktelig sum selvsagt , men verdt hver krone . 
? 
Skur i særklasse 
Beliggenheten er prima , maten det samme . 
Det er bare å legge turen til nyåpnede Skur 33 - hvis du får bord . 
- Beklager , vi har helt fullt i kveld . 
Hovmesterens stemme var blid , men bestemt . 
Den samme tilbakemeldingen hadde Robinson fått flere ganger før . 
Men når nøden er størst , må man ta sjanser . 
Så Robinson og Fredag bestemte seg denne dagen for å møte opp uanmeldt og se om ting ordnet seg . 
Det gjorde det . 
For etter et kvarters ventetid i baren - som ga dem god tid til å studere det røffe , men samtidig elegante interiøret - ble de plassert på et par høye barstoler ved et av de runde bordene langs veggen . 
Kanskje ikke ideelt for en lang aften med italiensk-inspirerte delikatesser , men som Fredag bemerket : de var ikke der for å teste møblementet . 
Beliggenheten til den tidligere lagerbygningen på tuppen av utstikkeren på Festningskaia er fantastisk , perfekt for utepils når det er solskinn og medvind . 
Men folka bak Skur 33 , for øvrig de samme som driver den italienske suksessen Baltazar på Kirkeristen , satser på helårsdrift , noe denne delen av byen kan trenge . 
Spesielt hvis det ligger alvor bak truslene om å gjøre solsiden av havnebassenget til en reell Aker Brygge-konkurrent . 
Pasta og pizza er godt , men denne kvelden ville Robinson og Fredag prøve noe annet . 
Fredag gikk for krepsehaler med chili og ingefær til forrett , og « Bistecca Østhagen » til hovedrett . 
På typisk italiensk vis må tilbehør bestilles ved siden av , og etter å ha konferert med servitøren , valgte Fredag kryddersmør og tomatsalat . 
Robinson gjorde det enkelt for seg , og valgte dagens treretter ( kr 455 ) : carpaccio av kveite med nypoteter og skivede rotfrukter , skinnstekt ishavsrøye med kantareller , ymse grønnsaker og en mos på hvite bønner , og pannacotta med stikkelsbær og nøtter til dessert . 
Til oksekjøttet valgte Fredag en rød chianti av type Tenunta di Valgiano , mens Robinson koste seg med Malvira Roero Arneis Trinita , en fruktig og frisk hvitvin fra Piemonte . 
- Hvis jeg ser bort fra at kveitecarpaccioen åpenbart manglet litt smaksmotstand - litt pepperot hadde for eksempel gjort seg - så er dette veldig bra , mente Robinson , som også ga den skinnstekte røya med sopp høy karakter . 
Fredag var også godt fornøyd . 
Ja , så fornøyd at hvis noe skulle gjøres om igjen , så måtte det være å bestille et par sjøkreps til . 
- Sjøkreps slår scampi , reker , hummer , krabbe - ja , alle andre type skalldyr på flat mark . 
Og de blir ikke dårligere når de får følge av chili og ingefær . 
Nydelig . 
- Hvordan var Østhagens biffstek ? 
- Den var det ikke noe å utsette på . 
Saftig smaksrikt kjøtt , med karamellaktig stekeskorpe . 
Entrecôte kan sjelden bli feil , når den blir tilberedt riktig . 
For å avrunde det hele , valgte Fredag en lett og frisk sitronsorbé . 
God den , men det var nok Robinsons pannacotta som gikk seirende ut av dessertkonkurransen . 
- Mye sødme uten å bli for søt , og rikelig med syre . 
Frisk og deilig , lød dommen . 
Etterpå var det bare godord å spore . 
- Med Skur 33 har Oslos restaurantflora fått et forholdsvis rimelig og svært sympatisk tilskudd . 
Å satse på en sjømatdominert italiensk meny , synes å være et smart valg , sa Fredag . 
- Selv om kokken åpenbart også kan behandle kjøtt etter alle kunstens regler . 
- Enig . 
Når det gjelder service , unngår de problemer av typen for få ansatte og for mange gjester , som ofte rammer nyåpnede restauranter med øyeblikkelig suksess . 
Kommer du til å huske dette besøket ? 
Fredag svarte kontant . 
- Ja . 
I hvert fall en stund . 
Og skulle hukommelsen begynne å svikte , stikker jeg gjerne innom en tur for å friske den opp . 
Og det kan godt skje ganske snart . robinson & fredag ; @ dagbladet.no 
Velg en tag for type anmeldelse ! 
En av disse : 
Kostbar Frue Nyåpnede « The Thief » har fått ros og ris . 
Hotellets restaurant har hittil fått være i fred . 
Robinson og Fredag ankom Petter Stor-dalens nye elsk / hat-hotell en iskald vinterkveld . 
Tjuvholmen er stedet . 
Hotellrestauranten ligger i andre etasje , i første blir man møtt av et gigantisk kunstverk : 
Marlboro-mannen , signert Richard Prince . 
- Rufsete Western møter gull og glitter . 
Det funker faktisk , sa Robinson . 
Dessverre blir resten av hotellets gode kunst slått i hjel av interiørdesignerens vulgære valg . 
Alt er i gull , fløyel og mørke toner . 
En fest for folk som elsker puter og plysj . 
- Men hva skjedde med lyssettingen ? 
Lyset er så kaldt og hardt at de blekeste gjestene ser lysegrønne ut , sa Robinson . 
Og lot være å kommentere utsikten . 
Det var ikke fjord og båtmaster , men lokalene til et stort advokatfirma , som hadde glemt å slokke lyset . 
- La oss konsentrere oss om maten , smilte Fredag etter å ha tatt en titt på menyen . 
Den inneholder helnorske delikatesser som skrei , piggvar og hjort . 
Det ble servert champagne og en appe-tittvekker , før første rett kom til bordet : flatøsters fra Koster . 
Au naturell , bare med sitron . 
Siden kom rogn og egg . 
Det var en posjert , søtlig eggeplomme med salt , spenstig rogn og den franske hvitvins- og smørsausen « beurre blanc » . 
- Fantastisk start . 
Østersene var nydelige . 
Og rognretten likeså , skrøt Robinson . 
Så kom sesongens konge , og uten tvil kjøkkensjefens spesialitet , skrei . 
De ovnsbakte ryggstykkene ble servert med dampet kål , sortkålpuré og eple . 
- Dette er en av de mest vellykkede hovedrettene i min restauranthistorie . 
Nydelig , hvitt fiskekjøtt i rå kombinasjon med sortkålen , som har en litt nøttaktig smak . 
Perfekt sammen med den syrlige smaken av norsk eple . 
Hurra for kokken , sa Robinson og gliste . 
- Helt enig . 
Men hvorfor er det så kaldt her ? 
Jeg fryser faktisk . 
Visst prøver Stordalen å være miljøvennlig , men riktig belysning og temperatur er helt essensielt på en restaurant , sa Fredag . 
Det ble skjenket rødt i glasset , en Mersault fra Burgund . 
Til bordet kom også en sopprett bestående av åkersjampinjong , stekt , syltet og servert med fjelldronningost og trøffel . 
Deretter Piggvar , noe tørr , dessverre , men med en deilig bernaise . 
Deilig var også det møre hjortekjøttet , som ble akkompagnert av tradisjonelt tilbehør som steinsoppskum , sellerirotpuré og tyttebærgelé . 
- Var dette alt ? 
Fredag hadde spist sin siste hjortebit og klarte ikke å skjule en viss skuffelse : 
- De første rettene var relativt små med tanke på at det ikke ble servert poteter eller andre karbobomber , så jeg hadde regnet med en større kjøttrett . 
Heldigvis gjensto to desserter , en frisk agurksorbet og dernest brunost- og sjokoladesufflé . 
Robinson , som hadde uttrykt skepsis til brunostdesserten , ble stum . 
- Wow ! 
Milde himmel og geiter , dette var nydelig . 
Suffleen er overraskende lett . 
Og osten og sjokoladen den perfekte match . 
Dessuten vakkert paret med knasende kjekssmuler og syrlig solbærsorbet , sa Robinson . 
- For ikke å snakke om den spanske dessertvinen som duver i glasset mitt , la Fredag til . 
- Den heter Tintoralba Dulce , og kommer fra Almansa i Spania , opplyste den proffe servitøren . 
- Kjøkkensjef Kari Innerå vet hva hun gjør . 
Her serveres helnorske råvarer , som er godt behandlet . 
Hun byr på overraskelser , men ikke overdrivelser . 
- Det er kanskje ikke alle som er helt enige med deg der , sa Robinson da regningen kom på bordet . 
4000 kroner plasserer « Fru K. » blant hovedstadens dyreste restauranter . 
- Apropos det , ble du mett ? 
- Ikke helt . 
- Ikke jeg heller . 
Petter Stordalen bør snarest øke mengden mat . 
Han strøk jo frokostgjestenes utskjelte bacongebyr , bare noen dager etter hotellåpningen , så jeg forventer at det skjer noe raskt.• robinson & fredag ; @ dagbladet.no 
Velg en tag for type anmeldelse ! 
En av disse : 
Boblende italiener 
For god drikke og en liten matbit er Bruno " 's " Proseccheria et godt valg . 
- Du ser at det står « proseccheria » med store bokstaver og « con ristorante » med små ? 
Robinson og Fredag sto utenfor den italienske « sjampisbaren » som ganske nylig har utvidet konseptet , og som nå også serverer både forretter , hovedretter og desserter . 
Fredag fortsatte : 
- Det skal godt gjøres å tolke det annerledes enn at det fremdeles er servering av italiensk boblevann som er viktigst her . 
For et par år siden åpnet et såkalt « champagneria » like ved Solli plass . 
Noen syntes åpenbart at ideen var så god at de valgte å åpne en tilsvarende bar med italiensk sprudlevann . 
Slett ikke dumt . 
Den viktigste forskjellen er at mens champagnens andre gjæring finner sted på flaska , skjer dette for proseccoens del på store fat . 
Det gjør den mindre holdbar - og ofte billigere . 
- Alt er relativt , men prisnivået er ikke avskrekkende , verken på vin eller mat , sa Fredag . 
- Ingen av de egenimporterte drikkevarene , med eller uten bobler , ligger over sekshundrekroners-grensa . 
- Nei , men det behøver ikke si så mye om kvaliteten , sa Robinson og lot blikket gli over vinkartet . 
- Men dette ser slett ikke verst ut . 
- Hva med mat , er det noe som frister ? lurte Fredag . 
- Absolutt , sa Robinson . 
- Jeg har lyst på , skal vi se ... controfiletto ai porcini , eller ytrefilet med steinsopp . 
Når det gjelder forrett , velger jeg noe fra antipasti-menyen i stedet . 
Siden de liksom var i Italia , mente Fredag det passet seg at i hvert fall en av dem testet pastaen . 
Valget falt på båndspagetti med sandskjell , squash og tomat . 
Til forrett fulgte Fredag Robinsons eksempel og gikk løs på antipasti-menyen . 
Innredningen hos Bruno er smakfull . 
Det er skyhøyt under taket , men høyden blir redusert av et imponerende antall hengelamper . 
- Ingen spøk å skifte lyspærer her . 
Håper de har vett til å bruke sparepærer , bemerket Fredag . 
Det tok sin tid før maten kom på bordet . 
Men Robinson og Fredag led ingen nød . 
Oliven , focaccia og olivenolje går også bra til musserende . 
- Hm , hva synes du ? lurte Robinson etter at de fire antipasti-rettene var smakt på . 
Fredag rynket litt på nesen . 
Fredags carpaccio av kamskjell med trøffel viste seg å være et lite kamskjell skåret i fire tykke skiver og servert med en liten trøffelbit på toppen . 
Den gratinerte sjøkrepsen var god , men kunne med fordel vært litt mindre gratinert . 
Robinsons ricotta- og spinatboller i « pikant tomatsaus » var smakfulle , selv om sausen minnet mest om god , men veldig mild ketchup . 
Vinneren blant antipastiene var auberginerulade med mozzarella og parmesan . 
En riktig feit og god lekkerbisken . 
Hovedrettene var også hyggelige bekjentskaper , men ingen av dem blir venner for livet . 
Den klassiske pastaretten med vongoleskjell hadde både Robinson og Fredag fått servert i mer spennende varianter før , både i Norge og i Italia . 
Robinsons kjøttstykke kom med ovnsstekte rattepoteter , salat og tomatsaus . 
Kjøttet var greit nok , mens den vanligvis så markante steinsoppen var påfallende smaksfattig . 
Sammen med et glass Barbere " D'Alba " Barrique , en forholdsvis kraftig rødvin , ble det enda tydeligere . 
Dessertene , tiramisu med nøttesmak og en delikat cocktail med sitronsorbet , vodka og prosecco , gjorde en del for å rette opp inntrykket , men var ikke nok til å dekke over at Bruno " 's " proseccheria con ristorante først og fremst er nettopp det : 
En bar med matservering . 
- En svært hyggelig bar , understreket Fredag idet de igjen sto utenfor . 
- Absolutt , stemte Robinson i . 
- Hit kommer jeg gjerne tilbake for et glass eller fem . 
Og kanskje en liten matbit . 
Men full middag ? 
- Se på skiltet foran vinduet . 
Det står « con ristorante » med liten skrift , sa Fredag . 
- Og det som står med liten skrift skal en alltid ta på alvor . 
Servicestasjon i Vika 
God service kan få en til å se med mildere øyne på ukoselig interiør og middels mat . 
Dere må teste San Lorenzo ! 
Det er kanskje den beste italienske restauranten i Oslo , og servicen er ekstremt hyggelig . 
Som et lite stykke Italia , midt i hovedstaden ! 
Oppfordringen Robinson hadde fått av en bekjent lød forlokkende , spesielt da tipseren , som i tillegg til å være en erfaren restaurantgjest , slett ikke var ueffen på kjøkkenet sjøl . 
Fredag var mer skeptisk . 
Da de testet stedet like etter åpningen for fem år siden , resulterte det i firestjerner totalt . 
Et par besøk seinere hadde , om ikke annet , gjort spiseparet sikrere i sin sak : 
Grei mat , hyggelig service — men heller ikke noe mer . 
Men nå skulle det altså ha skjedd ting . 
San Lorenzo ligger 
I stein- og betongørkenen kjent som Vika Terrasse . 
Det er ikke restaurantens skyld , men de kunne kanskje anstrengt seg litt mer for å gjøre det hyggeligere innendørs . 
— En slitt , kjedelig kantine , sa Fredag og pekte på stofftrekket som en gang hadde vært lyseblått , men som nå hadde fått et umiskjennelig preg av grå slitasje . 
— Kanskje vi heller skal sette oss utendørs ? foreslo Robinson . 
Været denne kvelden tillot det , og slik ble det . 
For som Fredag tørt bemerket : 
— Selv de kalde stein- og betongfasadene er å foretrekke . 
Og hvitmalte Victoria Terrasse er da ikke så ille å se på ? 
En servitør som snakket minst to språk — ingen av dem norsk — viste seg å være elskverdigheten sjøl . 
Hun klarte med sitt blotte nærvær , kjappe service og overskudd av humør å gjenskape følelsen av å være på en fortausrestaurant i Roma . 
Ingen liten bragd på Vika Terrasse . 
Hun fikk hjelp av maten — som faktisk minnet om måltider inntatt i Italia . 
San Lorenzo konsentrerer seg i hovedsak om pizza og pasta , så Robinson og Fredag gjorde som paret på nabobordet : 
Bestilte en pizza på deling til forrett . 
Den var av typen Volare ( kr 144 ) , og var toppet med rucola , høvlet parmesan og spekeskinke . 
Etter smaken å dømme var skinka litt for salt til å være fra Italia , noe servitøren bekreftet med et « yes , from Norvegia » . 
Men det smakte slett ikke verst . 
Til hovedrett valgte Robinson Penne alla Mandoli , stekte kyllingbiter og små brokkolibuketter i en saus på parmesan og brie , mens Fredag valgte Tagliatelle dell " ' " oste , som foruten tomatsaus inneholdt reker , oliven , kapers , hvitvin og rucolasalat ( begge kr 146 ) . 
— Det smaker godt , men jeg hadde forventet noe mer spennende , ingrediensene tatt i betraktning , mente Robinson . 
Dessertene dro i positiv retning . 
Kokosis var et søtt og friskt punktum , og restaurantens tiramisú er slett ikke dum . 
Fra vinkartet ble det valgt ei flaske Murgo Etna Rosso , en vaskeekte sicilianer godt kjent fra Vinmonopolet . 
— Grei nok . 
Og prisen , i underkant av tre ganger polpris , er ikke ille , mente Fredag . 
Prisnivået er ikke noen åpenbar grunn til at San Lorenzo har opparbeidet seg et stort og tilsynelatende trofast klientell . 
— Det skyldes nok servicen , sa Robinson . 
— Bare den er en grunn til å komme tilbake . 
Såframt vår servitør er representativ for resten av staben . 
— Godt poeng , sa Fredag . 
— Og hvis de nå klarer å heve nivået på maten et par hakk , skal du ikke se bort fra at også jeg blir en del av det faste klientellet . 
Oro restaurant : 
Nesten gull Deilige smaker , men helhetsinntrykket er tungt . 
- Vi tar en syvretter hver . 
Robinson og Fredag hadde gledet seg til et nytt besøk på Oro Restaurant , som nylig åpnet med nytt konsept . 
- Men jeg er litt usikker på om jeg klarer sju glass vin . 
Det er jo bare tirsdag , sa Robinson , og kikket ned på den ellers fristende vinmenyen . 
- Da anbefaler jeg en halv vinmeny , så får du fortsatt det beste til hver rett , sa den blide kelneren . 
Raust Det skulle vise seg å være et godt valg , også fordi hun raust etterfylte de halve glassene utover kvelden , tilbød en og annen smaksprøve utover vinmenyen , og bød på hele glass champagne ved måltidets begynnelse . 
Mens de nippet til champagne fra André Jacquart , dukket tre appetittvekkere fra kjøkkenet opp . 
Dueparfaiten med crispy dueskinn og frysetørret tyttebær gjorde størst inntrykk både smaksmessig og visuelt av de tre - myk og deilig i konsistensen , med en spennende kontrast i tyttebærpulveret , og servert i et stort rede . 
Hvor er Ness ? 
Robinson og Fredag hadde fått bord rett foran det åpne kjøkkenet , og kunne nyte synet av de tre kokkene i arbeid . 
- Men hvor er Terje Ness selv , undret Robinson . 
Stjernekokken var bare til stede på det nye navneskiltet , der restauranten var omdøpt til « Oro Restaurant Terje Ness » . 
Nyåpningen startet med noen hektiske seinsommerdager der blant annet Eyvind Hellstrøm var innom med spesialmenyer - visstnok til fullbooket restaurant . 
Da Robinson og Fredag kom noen dager seinere , var det imidlertid bare litt over halvfullt . 
Mange høydepunkter 
Til gjengjeld var det tett mellom høydepunktene på bordet . 
Først ankom to østers , skjult under høvlet blomkål og salat av grønne epler - og med blader av skogsyre som ga retten et fint , krydret preg . 
Deretter kom det kongekrabbe , servert med ramsløkemulsjon med røde stikkelsbær . 
En Wolfberger Riesling 2013 hadde akkurat nok syre til å matche retten . 
Etter den gode starten hakket imidlertid måltidet for første gang en smule : 
Det gikk en drøy halvtime mellom rett to og tre . 
- Det er veldig sympatisk at de ikke rusher gjennom måltidet , sa Fredag . 
- Men har vi ikke ventet ganske lenge nå ? 
Reinsdyrhjerte og kantarell 
Da dukket heldigvis kelneren opp med en rett som var vel verdt å vente på - kantarell med revet reinsdyrhjerte , ristet hasselnøtt og reinlav . 
- Dette var en vellykket komposisjon . 
For en fantastisk saus , kom det entusiastisk fra Fredag , som grep sausenebbet servitøren hadde plassert på bordet . 
- Jeg tar litt til ! 
Smaksprøver 
Til brødet dukket kelneren opp med smaksprøver på øl , for å komplettere smaken . 
Dermed ble det mørke valnøttbrødet med smør og røkt purreløk en liten rett i seg selv - et passe hvileskjær før perfekt stekt kveite dukket opp , akkompagnert av gulrotpure , grønne jordbær og saus av hylleblomst . 
Også lammet med muslicrust , jerusalem-artisjokk og trøffelsaus hadde bær som den syrlige kontrasten - denne gangen solbær . 
Smaken ble løftet ytterligere av et glass fyldig Guigal Cote-Rotie 2007 . 
Mye bær 
- De bruker mye bær i kveld , sa Robinson . 
- Det skulle bare mangle , midt i den norske bærsesongen ! 
Og jeg synes det har tilført akkurat passe syrlig kontrast , både til kveita , kongekrabba og lammet , mente Fredag . 
Men når det eneste friske innslaget i et langt måltid er en håndfull bær , begynte totalinntrykket å bli vel tungt . 
Da osten kom , i form av en raus haug høvlede flak av Holtefjell XO sammen med hjemmelaget geitost , var det så vidt Fredag orket å smake . 
- Dette er virkelig mektige saker . 
Jeg er så mett at jeg angrer på at jeg spiste lunsj for sju timer siden , sa Fredag og strakte seg . 
- Bare idioter klager på rause porsjoner , mente Robinson . 
- Og det var da helt frivillig å forsyne seg ekstra av de gode sausene . 
Litt tungt - Joda . 
Både sausene , råvarene og kombinasjonene har vært deilige . 
Men jeg savner litt lettere retter som et brekk i en så omfattende meny , selv med fransk inspirasjon . 
Den totale komposisjonen blir litt vel tung , mente Fredag . 
Desserten var heldigvis ikke av det tyngste slaget , og dukket opp i form av en riktig velsmakende mjødurtis med lakrissaus . 
Regningen kom med hjemmelaget bringebær-marshmallows , som verken Robinson eller Fredag orket å smake på . 
Den endte på 3400 for to ganger sju retter , med halv vinmeny . 
- Solid og godt håndverk , og mange fine høydepunkter gjennom måltidet , mente Robinson . 
- Men i denne prisklassen har man høye forventninger . 
Og jeg synes vi totalt sett har fått enda mer velkomponerte måltider andre steder . 
Velg en tag for type anmeldelse ! 
En av disse : 
Stappmett og lykkelig 
Det er ikke mange som lager bedre indisk i Oslo enn Jewel of India på Frogner . 
- Hvorfor blir man alltid så utrolig mett av indisk mat ? stønnet Fredag . 
- Kanskje fordi det er så godt , repliserte Robinson , og tok en stor slurk av Kingfisher-ølen som Jewel of India serverer i generøse , men ikke direkte billige , 0,66-liters glassflasker . 
Den trivelige nabolagsrestauranten holder hus på hjørnet av Oscarsgate og Frognerveien , der blant andre Le Canard og kinesiske Tiger har holdt hus tidligere . 
De siste 7 - 8 åra har trappetrinnene bak hjørnedøra ledet ned til en typisk , hyggelig indisk familierestaurant i det langstrakte kjellerlokalet , med hvitkalkede murvegger , lun belysning og rikelig med indisk kunst og pynt på veggene . 
Her tas man hyggelig imot av mor , far eller en av de ansatte . 
Det er ofte mye folk , så det kan være en idé å bestille . 
- Man føler seg hjemme ganske fort , sa Fredag tidligere på kvelden , mens de to bladde i den rikholdige menyen og smånibbet jevnt og trutt til papadums , det aromatiske flatbrødet , med små skåler med raita , mango chutney og finhakket pickles til . 
Allerede her begynte det jevne siget av velsmakende høykarbo som nok er noe av forklaringen på den karakteristiske « indiske » mettheten . 
Jewel of India spesialiserer seg i det nordindiske kjøkkenet fra Punjab-provinsen , som kanskje mest er kjent for sin store variasjonsbredde . 
Det er utgangspunkt for en rikholdig meny , med fokus på tandooriretter , curries med lam og kylling , og sjømat . 
Til forrett valgte Fredag en Onion Bhaji , løkringer vendt i krydder og linsemel og fritert . 
Robinson gikk for Garlic Prawns , kongereker marinert i yoghurt og hvitløk . 
- Mm , sa Fredag . 
De søtlige løkringene var helt på grensen til godteri , mens Robinsons reker var perfekt grillete , saftige og aromatiske . 
For å kutte litt ned på valgmulighetene bestemte de to seg for å gå for hver sin kjøkkensjefens spesial til hovedrett . 
Fredags Chicken Shahjahani Curry var kylling i en sursøt kremet saus med frukt , ingefær , løk , hvitløk og krydder . 
- Det smaker akkurat så godt som det høres ut , konstaterte Fredag fornøyd . 
- Men akkurat som forretten din er det helt på grensen til det litt for søte . 
På grensen , men ikke over . 
Dette er mat for mons , mente Robinson etter å ha prøvesmakt . 
Hans Lam Masala , lammekjøtt i en saus med løk , hvitløk , ingefær , kummin og garam masala , var smaken av Nord-India i et nøtteskall , skjønt lammekjøttet kunne nok vært mørere . 
Robinson og Fredag er ikke blant de aller hardeste når det gjelder styrke på maten . 
Fredags medium og Robinsons medium pluss var akkurat passe . 
Til maten fikk de nydelig , brun ris , og nystekte nanbrød med hvitløk som var akkurat så bulkete , luftige og duftende aromatiske de bare blir i en skikkelig gloheit tandooriovn . 
- Det er fryktelig hyggelig her , men nå går det kanskje litt fort i svingene ? sa Robinson etter at kelneren hadde sølt en skål med saus utover duken og forsøkt å løse problemet ved å tørke opp i stedet for å bytte duk . 
Vel er det uformelt på Jewel of India , men pris- og ambisjonsnivået er litt for høyt til denslags nødløsninger . 
Etter som lokalet ble stadig fullere , ble det også litt vanskeligere å få kontakt med betjeningen . 
Robinson og Fredag var for mette til å orke dessert , og har dessuten erfaring med at det er andre ting man reiser til India for . 
Men kaffen de hadde bestilt , dukket først opp etter et par purringer . 
- Det er minus i boka for å glemme ting , men det sier noe om trivselsnivået at man ikke lar seg irritere nevneverdig , sa Fredag . 
- Ja . 
Dette er et sånt sted hvor man blir alt for mett og glad til å la seg irritere , istemte Robinson , og tok sats for den aller siste biten nanbrød . 
Regninga for mat og tre øl kom på omtrent en tusenlapp for to . 
Man får langt billigere indisk andre steder i byen , men ikke så veldig mye bedre . 
• Velg en tag for type anmeldelse ! 
En av disse : 
Kolonialen : 
En sånn stemning i lufta som alle restauranter drømmer om Mat og pris scorer ikke like høyt . 
- Her var det jammen hyggelig , sa Robinson og slo seg ned ved et lite bord på den lille nabolagsrestauranten Kolonialen , et godt spydkast unna Bislett stadion . 
Det var en sånn stemning i lufta som alle som driver restauranter drømmer om . 
- Og jeg tipper det er god stemning her på helgeformiddagene også , når de serverer latinamerikansk cowboy-frokost - speilegg , chorizo , stekte tomater , svarte bønner og poteter . 
Lunsj og middag 
Det må jo være den perfekte dagen derpå-lunsjen , mente Fredag . 
Men nå var det middag som skulle testes . 
På kveldsmenyen sto valget mellom pizza og tapas , og både Robinson og Fredag bestemte seg raskt for sju retters smaksmenyen med tapasretter . 
- Fantastisk ! 
Veldig bra valg , sa kelneren entusiastisk , og ramset raskt opp alt de kunne glede seg til - fra store sjøkreps marinert i chili og hvitløk til indrefilet i trøffelsaus . 
Mange tillegg 
- Det høres deilig ut . 
Og så hører det vel med brød og aioli , spurte Robinson , som mente at tapas ikke var skikkelig tapas uten en stor haug mykt brød med aioli . 
- Nei , det må dere bestille i tillegg , forklarte kelneren . 
- Men brødet anbefales sterkt . 
Vi baker det her . 
Robinson bestilte begge deler , og la dermed en hundrings på regningen ( henholdsvis 59 og 39 kroner ) . 
- Er det ikke litt gjerrig at brød ikke er inkludert i en tapasmeny ? 
For 365 kroner burde det vært en selvfølge , surmulte Robinson lavt da den hyggelige kelneren forsvant for å hente ei flaske med husets rødvin . 
Strålende start 
Men humøret steg raskt da bakverket dukket opp , et deilig , tynt brød med flaksalt og rosmarin , rett fra pizzaovnen . 
- En strålende start , mente Robinson . 
- Jeg har knapt fått bedre brød på restaurant . 
Derfra gikk det slag i slag . 
Først kom det tre sjømat-retter : spyd med blekksprut og chorizo servert med sellerirotpuré og hummersaus , ceviche med rødløk , koriander og chili - og en sjøkreps til hver , marinert i chili og hvitløk . 
- Cevichen funker fint , synes jeg . 
Og sjøkrepsen er perfekt stekt , selv om sausen er litt anonym . 
Hvordan var blekkspruten ? spurte Robinson . 
Litt for raskt 
- Konsistensen er fin - og det er jo ingen selvfølge . 
Chorizoen dominerer , men jeg synes det fungerer , svarte Fredag . 
Lenge før de tre rettene var fortært , dukket de fire siste rettene opp , blant annet biter av en noenlunde mør indrefilet i trøffelsaus . 
- Det er sympatisk at det i utgangspunktet kommer i flere serveringer , mente Fredag , som gjorde sitt beste for å nyte maten og spise fort samtidig . 
- Men jeg skulle ønske at de hadde ventet litt lenger mellom hver servering . 
Nå blir det det vanlige racet med å prøve å smake på alle tapasrettene mens de ennå er varme . 
De tre siste rettene - poteter stekt i peruansk chiliolje , pannestekte grønnsaker og gresskarmos med chili - var enklere og mer tilbehør-aktige enn de foregående . 
De var også de minst minneverdige . 
Småkjedelige poteter 
- Disse potetbitene var litt kjedelige . 
Jeg tror faktisk jeg foretrekker vanlige patatas bravas , mente Robinson og tok en slurk av husets vin , en relativt fyldig Torrelongares Tinto Crianza , som fungerte godt til måltidet selv om den ikke matchet helt til sjømatrettene . 
- Tilbehøret er for så vidt godt , men disse tre rettene trekker snittet litt ned , istemte Fredag . 
Kjøpte man dem hver for seg , kostet de 79 kroner per porsjon . 
Stiv pris 
Det er ganske stiv pris for en liten bolle med stekte paprikabiter eller litt gresskarmos . 
Til dessert sto valget mellom gulrotkake og brownies - begge deler med eller uten en kule sorbet . 
Robinson og Fredag prøvde en hver , og konkluderte med at det absolutt var godt , om ikke spesielt minneverdig . 
Måltidet kom totalt på 1400 korner , for tapas , dessert og ei flaske vin . 
- Stemningen står til en femmer , men verken mat eller pris er på det nivået , sa Robinson . 
- Enig , mente Fredag . 
- Men vi kommer gjerne igjen . 
Vi må jo teste hangover-lunsjen deres . 
Velg en tag for type anmeldelse ! 
En av disse : 
Tropisk på Tjuvholmen 
Beliggenheten trumfer kjøkkenet hos Vannkanten . 
Spesielt på en varm sommerdag . 
Det var en av disse glovarme dagene da innerestaurantene lå øde og tomme mens uteserveringene var travle som fuglefjell i hekketida . 
Robinson og Fredag hadde benket seg på komfortabel kurv utenfor Vannkanten Brasserie på Tjuvholmen og nøt fjordutsikten for fulle seil . 
- Tjuvholmen ... sa Robinson drømmende . 
- Her dinglet tjuvradder og andre som hadde gjort seg fortjent til galgen . 
Men det var før , nå er det snasne spisesteder , lekre leiligheter og det nye bygget til Astrup Fearnley Museet som gjelder . 
Tidene forandrer seg ... 
- Hallo , jorda kaller Robinson , avbrøt Fredag . 
- Kan du konse på menyen et øyeblikk ? 
Er det greit at jeg tar varm chèvre med honning og ristede nøtter til forrett ? 
Så kan du bestille en laksetartar , sånn at vi kan smake litt hos hverandre ... 
- Akkurat sånn var det jeg hadde tenkt det , svarte Robinson fornøyd . 
- Har du forresten lagt merke til hvor mye fredeligere det er her enn på Aker Brygge ? 
Enda vi bare er to minutters gange lenger sør ? 
- Ja visst , sa Fredag . 
- For Vannkantens skyld håper jeg bare ikke at det blir for fredelig her når sommeren er over . 
Men den tid , den sorg , nå vil jeg ha Chablis og isvann . 
- Vi har holdt på siden i vår og det går bra . 
Men vi trenger en varm seinsommer og høst for å få fart på uteserveringen , sa den svenske servitøren som sørget for både servering og small talk på behagelig nivå . 
- Skjønner hva hun mener , kommenterte Fredag . 
- Vannkanten har mange skarpe konkurrenter her ute , men denne uteserveringen må være en av Oslos fineste . 
Og selv om det koster ei krone å spise her , er ikke prisene avskrekkende sammenliknet med hva Turist-Norge tillater seg på atskillig mindre attraktive etablissementer . 
- Tartaren holder iallfall mål , kvitterte Robinson . 
- Fin gravlakssmak og passe skarp sennepssaus . 
En bra start . 
- God chèvre også , istemte Fredag som hadde valgt gårdskylling som hovedrett og forble tro mot " Chablis'en " der Robinson byttet til husets grill-anbefalte rødvin for sin entrecôte . 
Husvinen holdt mål , men entrecôten ble en nedtur . 
- « Norsk » entrecôte fra de ikke så gode gamle dager med kjøtt som smaker lite , har hengt for kort og er stekt for hardt , sukket Robinson . 
- Heldigvis er grønnsakene ok tilberedt og denne ovnsstekte potetstappe-med-baconbiter-varianten har brukbar konsistens , selv om heller ikke den er noen smaksbombe . 
- Mør og god kylling og potetstappe med fin hvitløksmak . 
Men grønnsakene kunne vært varmere og jeg kunne dy meg for tyttebærene i denne retten , oppsummerte Fredag . 
- Dessert ? 
- Appelsinbrulée med kardemommeis høres godt ut , svarte Robinson . 
Fredag nøyde seg med en sjokoladetrøffel . 
Bruléen var kald og kompakt med en vaniljeis uten snev av kardemomme . 
- Ikke som bebudet , sukket Robinson . 
- Uten at jeg vil kalle maten på Vannkanten dårlig , må det være lov å si at den ikke matcher brasseriets beliggenhet og utsikt . 
Kanskje tillater ikke kalkylene her kokekunst på toppnivå , men da blir det også et spørsmål om kombinasjonen mat / pris er bra nok til å trekke gjester når sommeridyllen er borte og frostrøyken driver oss innendørs igjen . 
- Ser poenget , sa Fredag . 
- Men i dag skal vi nyte sommeren , og så får resten Chablis som det blir . 
Nam-nam på Kverneriet 
Enda en burgerrestaurant ? 
Ja , da . 
Og takk for det . 
- Burger Bar , Burger Joint , llegal Burger , Døgnvill Burger ! 
Er det flere , undret Fredag , som prøvde å ramse opp hamburgerrestaurantene som har dukket opp i hovedstaden de siste årene . 
- M , eller Munchies , la Fredag til . 
- Og det er sikkert flere . 
Appetitten for « hjemmelagde » burgere synes å være umettelig . 
Fullt hus Etter noen ganger å ha prøvd å reservere bord på Kverneriet via telefon - uten hell - hadde Robinson og Fredag valgt å friste lykken , og møte opp en ettermiddag midt i uka . 
Det gikk bra , og nå hadde de fått bord i det store lyse lokalet med digre vinduer ut mot Sørkedalsveien , like ved det hektiske Majorstukrysset . 
Halvpartene av bordene er nå øremerket drop-in gjester , men dukker du opp etter klokka seks , må du regne med at det er kø . 
Burgere og litt til 
- Som dere vet er det burgere som gjelder her , sa en smørblid servitør , men la til at det fantes andre muligheter . 
- Vi har også spareribs , kyllingvinger og fish & chips , samt en rekke sideretter som man også kan komponere et helt måltid av . 
Robinson og Fredag takket for informasjonen , men hadde selvfølgelig kommet for å smake på de håndlagde , og etter hvert sagnomsuste , burgerne . 
Når det gjelder drikke , har Kverneriet et rikholdig utvalg av øl , men siden det her dreier seg om luksusutgaven av gatekjøkkenmaten , falt valget på en flaske Barbera d ? 
Alba . 
Kverneriet , som startet opp i Tønsberg i 2013 , åpnet sin Oslo-filial i fjor , og har rukket å bli et svært populært møtested på Majorstua . 
Kverner selv 
I følge etablissementets nettsider lages alt fra bunnen av , og kokkene legger hjerte og sjel i burgermåltidets tre viktigste elementer : brødet , de friterte potetene - og kjøttet , som kvernes på stedet , derav navnet . 
Blant de åtte burger-variantene ( hvorav en skiftes ut månedlig ) gikk Robinson for en av kelnerens to anbefalinger , nemlig Umamiburgeren - oppkalt etter « den femte smaken » . 
Her representert ved soyamarinert shitakesopp , løkmarmelade , bakte tomater og parmesan . 
« Fries » bestilles separat , og Robinson slo til med trøffel og persille-varianten , samt en aioli-dip . 
Også veggieburger Fredag hadde naturligvis tenkt å gå for kjøtt , men da en vegetarvariant ble oppdaget , falt valget i stedet på denne . 
Som smakstilsetning til de friterte potetene , ble trøffel byttet ut med parmesan . 
Kort tid etter ble to dype tallerkener med burgere og friterte poteter servert , og både fremtoningen og duften var innbydende . 
- Bare si fra hvis dere har spørsmål eller skulle ønske noe mer , sa den tjenestevillige kelneren , og Fredag benyttet anledningen til å spørre om bestanddelene i sin veggie-burger . 
Lett , luftig og sprøtt Kikerter , ris , sopp og ulike krydder , lød svaret , og presentasjonen : japansk-inspirert med wasabi-majones i bunnen , ingefær og sjøgress som garnityr . 
- Usedvanlig lett , luftig og sprøtt . 
Og ikke så ulik Midtøstens kikertboller , falafelen , konkluderte Fredag . 
De grove , håndlagede potetstrimlene falt også i smak . 
Sprø utenpå , myke inn , og med en lett « coating » av parmesan og persille . 
Kjøttet i Umami-burgeren var grovkvernet , veldig saftig og full av spennende smaker . 
Tilbehøret ble også tatt i mot med begeistring . 
- Disse chipsene er i særklasse . 
Med en diskret smak av trøffel , persille og en fyldig aioli ved siden , kunne dette vært et lite måltid i seg selv , slo Robinson fast . 
Sjokolade Kverneriet tilbyr to desserter , samt tre milkshake-typer som utmerket også kan fungere som en avslutning på måltidet . 
To varianter ble bestilt , en med sjokoladeis og biter av « fudge brownie » , og en med vaniljeis og « chocolate chip cookie dough » . 
Godt ? 
Absolutt . 
Og en lett og kjølig avslutning på et vellykket burger-måltid . 
Klokken nærmet seg syv da Robinson og Fredag forlot lokalet , og kunne konstatere at kødannelsen var i gang . 
- Her er det vel bare et tidsspørsmål når Kverneriets Oslo-filial nr. 2 åpner , sa Fredag . 
- Ja , det ser helt klart ut til å være et marked for det . 
Burgerbølgen ruller fremdeles , sa Robinson . 
- For ikke å si « ruler » . 
Velg en tag for type anmeldelse ! 
En av disse : 
Et minimum bør være gratis kaffe når de serverer feil hovedrett Blandet opplevelse på nye Stock i Bjørvika . 
- Stemningen er det ingenting å si på , sa Fredag . 
- Vi får håpe maten er like god . 
Stilig Det stilige lokalet , farget i sort og gyllent tre og metall , var i ferd med å fylles opp av vennegjenger , kjærestepar og diverse mindre julebord . 
Kelneren anbefalte blidt fransk musserende , og både Robinson og Fredag lot seg friste av Paul Delane Cremant de Bourgogne . 
Kelneren dukket raskt opp med en flaske , men endte med å sprute edle dråper både her og der idet hun skulle åpne . 
- Oisann . 
Det er sånt som skjer , smilte hun og tørket opp , før Robinson og Fredag fikk fylt glassene og kunne fordype seg i menyen . 
Kamskjell og svin Robinson gikk for kamskjell med eple , jordskokk og hasselnøtter , etterfulgt av panne-stekt breiflabb med gulbete , reddiker og persillegnocchi . 
Fredag lot seg friste av dagens treretters , bestående av terrine av svinelår og foie gras til forrett , og dagens kjøttrett til hovedrett . 
Kelneren presenterte denne som hjort med skorsonnerot , selleri-rotpure og solbærsaus . 
Desserten var banan- og peanøttkake med sorbet av tjukkmelk og yoghurt . 
Kort tid etter sto begge forrettene på bordet . 
- To halve kamskjell er ikke veldig raust til 149 kroner , men smaken er det ingenting å si på . 
Det er fin stekeskorpe , akkurat passe syrlighet i sausen og nøttene gir en fin crunch , sa Robinson fornøyd . 
Småkjedelig svin 
På den andre siden av bordet var Fredag hakket mer skuffet . 
- Denne svineterrinen synes jeg er litt tørr , rett og slett . 
Den syrlige sausen tilfører en fin kontrast , og briochen er sprøstekt og fin , men totalt sett er det likevel litt kjedelig , lød dommen . 
- Nå gleder jeg meg til hjorten ! 
Denne skulle vise seg å bli kveldens store skuffelse . 
Feil rett 
Etter en i overkant lang ventetid dukket hovedrettene opp : 
- Vær så god , en breiflabb og en and , sa kelneren . 
- And ? 
Nei , jeg bestilte jo dagens treretter med hjort , protesterte Fredag , lettere forvirret . 
- Sa jeg hjort ? 
Da beklager jeg veldig . 
Jeg mente and . 
Det er det som er dagens kjøttrett , sa kelneren . 
- Så surrete kan man nesten ikke være på en restaurant som dette , mumlet Fredag snurt da hun forsvant . 
Etter å ha inspisert tallerkenen , steg humøret imidlertid en smule . 
Ute etter en smaksopplevelse i særklasse ? 
Prøv restaurant Kontrast . 
Det confiterte andelåret var så mørt at det nesten falt fra hverandre , andebrystet smakte riktig godt , og tilbehøret kelneren opprinnelig hadde lovet til hjorten var det heller ingenting å si på . 
Vinen - en Chateau de Ségriès Lirac , med preg av mørke bær - passet riktig godt til . 
Fine smaker 
- Ikke noe å si på smaken , og selv om det ikke er hjort , er her gode kombinasjoner og fine smaker , kom det litt forsonende . 
På den andre siden av bordet var også Robinson litt skuffet . 
- Breiflabben er perfekt stekt , men grønnsakene er lite spennende . 
Og når de kaller restauranten « Stock » , forventer jeg egentlig litt mer av retter der kraften skal spille en viktig rolle - her er ikke buljongen noe høydepunkt , synes jeg . 
Persillegnocchiene er veldig gode , men jeg skulle gjerne hatt mer enn tre små gnocchier , sa Robinson . 
Et glass Paul Delane Montagny 1er Cru passet imidlertid svært godt til . 
Dessert-opptur Humøret steg da dessertene kom på bordet . 
Banan- og peanøttkake med sorbet av tjukkmelk og yoghurt kom med biter av sjokolade og et dryss av steinsopp-pulver . 
- Dette var en opptur ! mente Fredag , og skrapte ivrig tallerkenen . 
Robinson på sin side , hadde fått et ostefat bestående av stichelton , brillat savarin og comté , akkompagnert av pepperkake og nøttebrød . 
« Verdens beste blåmuggost » , hadde kelneren lovet på forhånd . 
Velg en tag for type anmeldelse ! 
En av disse : 
- Deilig , mente Robinson . 
- Stiltchelton er virkelig godt , og matchen med pepperkake er jo også en sikker vinner . 
Totalen endte på i underkant av 1600 kroner for tre retter og to glass vin til hver . 
- Det er ikke rørende billig . 
Og jeg synes et minimum bør være å spandere kaffe når de kommer med feil hovedrett , sa Robinson . 
- Ja , dette var en litt blandet opplevelse , slo Fredag fast . 
- Kan vi konkludere med at det finnes flere bedre alternativer til denne prisen ? 
Robinson nikket . 
- Det kan vi . 
Italiensk pop 
Nyåpnede 
Trattoria Popolare har allerede rukket å bli nettopp det , « popolare » . 
- Flaks ! 
Det ser ut som om det bordet blir ledig , sa Robinson og nikket mot et par som var i ferd med å gjøre opp for seg . 
Hovmesteren anslo fem minutters ventetid , og Robinson og Fredag slo seg ned i ventesonen mellom spisesalen og kjøkkenet hvor en kokk var i ferd med å dandere et fat med innbydende italienske delikatesser . 
- Se på det der , kommenterte Fredag entusiastisk . 
- Nå gleder jeg meg . 
Den gamle direksjonsbygningen på Schous bryggeri lengst ned i Trondheimsveien er omgjort til italiensk spiseri over to etasjer ; en avdeling i første basert på drop-in , og en noe mer staselig avdeling ovenpå hvor man kan bestille bord . 
Menyen er imidlertid den samme på begge plan , og den er delt i fem : antipasti ( småretter ) , primi piatti ( forretter ) , secondi piatti ( hovedretter ) , classico ( klassikere ) og dolce ( desserter ) . 
Vel installert med hvert sitt glass Barbera Kroara 2009 , valgte Robinson og Fredag et par antipasti på deling ; en blekksprutsalat og en « Caponata » , en kald siciliansk auberginstuing . 
De møre bitene av blekksprut , som ble servert med løk , persille og kapers , kunne ha tjent på litt syre i form av en sitronbit , men smakte rent og godt . 
Det gjorde også auberginen . 
Den var mild , men samtidig rik på smak , og sendte smaksløkene til Fredag langt sørover . 
- Her satses det helt tydelig på autentisk og rustikk italiensk husmannskost , sa Robinson . 
Rundt bordene i det smekkfulle lokalet satt folk og koste seg med helgrillet fisk , hjemmelagede italienske pølser og ymse pastaretter . 
All pasta på Trattoria 
Popolare kan bestilles i små og store porsjoner . 
For å spare plass til en av husets spesialiteter ; « Osso Buco Milanese » , gikk Robinson og Fredag for små utgaver av henholdsvis ravioli fylt med klippfisk og tagliatelle med villsvinsragu . 
Ravioliputene kom med rikelige mengder olivenolje og store biter av syltet paprika . 
Litt tamt , så en runde med pepperkverna måtte til . 
Fredags tagliatelle var perfekt « al dente » , men raguen kunne med fordel hatt mer særpreg . 
Fredag grep også etter pepperkverna , samt parmesanskåla og saltet . 
Ei flaske Barbera " d'Alba " , tiltenkt hovedretten , hadde allerede stått og luftet seg en stund , og det skulle bli rikelig med tid til å smake på den , for kalvegryta lot vente på seg . 
Av en eller annen merkelig grunn serveres klassikeren Osso Buco bare til to personer . 
Serveringsfatet som omsider kom på bordet inneholdt en stor porsjon velduftende skiver av kalveskank med margbein , og var vel verdt ventetida . 
Her var det ingen grunn til å tilsette noe som helst . 
Safranrisottoen som ble servert ved siden av var måltidets høydepunkt . 
Rik på smak og perfekt konsistens . 
Etter å ha konferert med kelneren om husets desserter , lot Robinson seg friste av klassikeren Tiramisu . 
« Byens beste » , hadde kelneren forsikret . 
- Ikke helt sikker på det . 
Kunne gjerne vært litt fuktigere . 
Litt flere edle dråper hadde gjort susen , mente Robinson . 
Fredag hadde valgt husets sorbet , basert på blodappelsin og sitron og servert med ristede pistasjnøtter . 
- En frisk avslutning på et godt - om ikke uforglemmelig - måltid i hyggelige omgivelser , sa Fredag og så bort på den anselige mengden sultne gjester som siklet etter Robinson og Fredags bord . 
- Hyggelig - og hektisk ! 
Fadderullan deilig Lofoten Fiskerestaurant disker opp med noen retter det virkelig svinger av . 
- HVA HAR SKJEDD med skjorta di ? 
Robinson og Fredag hadde blitt vel tatt imot på fiskerestauranten helt ytterst på Aker Brygge . 
Brede smil og hvite duker , duft av salt sjømat og frisk sitron , alt så ut til å være på stell . 
Men så kom kelneren med menyene , og var ... klissvåt på overkroppen . 
- Jeg måtte slåss litt . 
Det var én som ikke ville gi seg , sa servitøren og nikket mot tanken med levende hummer . 
Mens han skiftet , led spisevennene valgets kvaler . 
Det populære skalldyr-fatet til 650 kroner per person ble valgt bort , likeledes slåsskjempene i akvariet . 
I stedet valgte Robinson femretteren med vinpakke , mens Fredag plukket tre retter fra menyen . 
LOFOTEN VAR DET første « barnet » til Bjørn Tore Furset , restaurantgründeren som etter hvert har utvidet Furset-gruppen til et imperium med blant annet Ekebergrestauranten , spisestedene i Operaen - og Tjuvholmen Sjømagasin , noen meter lenger ut på Oslos smørside . 
Robinson og Fredag hadde valgt samme forrett , og fikk umiddelbar luksusfølelse . 
- Da får dere lettrøkte kamskjell med eple , løyrom og vill asparges , sa kelneren . 
- Mildt og sommerlig , men virkelig deilige smaker , og vinen han har plukket ut - en Merlin Macon La Roche Vineuse 2007 - er helt nydelig til , skrøt Fredag . 
- Så god at jeg vil ha litt mer til min andre rett , gazpachoen , sa Robinson . 
Del to av femretteren var en vellaget og spicy kald grønnsaksuppe , og forventningene sto i taket før hovedrettene kom . 
DENNE FRISKE SOMMERKVELDEN var det fullt av fornøyde gjester inne i restaurantens « vinterhage » , hvor man kan sitte lunt og uforstyrret og se ut mot bryggekanten eller peke på de forbipasserende . 
- Jeg synes dessverre folkelivet er mer interessant enn hovedretten min , sa Robinson og rynket på nesa . 
- Ovnsbakt lysing med urteskum og nykålsalat høres godt ut , men dette var litt blast — både på smak og utseende . 
- Jeg lander nok også på at pannestekt skate med nøttesmør , røkt chili , syltet løk og bok choy hørtes mer spennende ut enn det smakte , nikket Fredag . 
- Det er ingenting som er direkte feil her , det er bare litt ... kjedelig . 
Så fikk Robinson nummer fire av sine fem akter : 
En ostebrikke med gorgonzola , Brillat-Savarin og stølsost fra Beito fikk følge av smaksrike kompotter , marmelade og nøttebrød — og en deilig tysk Riesling Auslese til . 
- NÅ ER VI VED SANNHETENS TIME , mente Fredag . 
- Hvis kjøkkenet klarer å imponere meg i siste akt , da snakker vi Tjuvholmen-nivå . 
- Hva mener du ? spurte Robinson . 
- Så langt har forretten vært strålende , hovedrettene litt kjedelige , og både brød , vin og dine to ekstraretter har holdt bra nivå . 
Hvis Lofoten nå leverer på dessertfronten , føles en kveld her som å bo i leilighet på Tjuvholmen : 
Det koster penger , men standarden er så god at det på en måte er verdt det . 
- Og hvis dessertene skuffer ? 
- Da heller jeg mot at Lofoten er som å bo i en yacht ved Aker Brygge : 
Prisen er fortsatt høy , men det bølger for mye opp og ned , erklærte Fredag . 
SERVITØREN DANSET FOR SISTE GANG i retning spiseparet , og til bordet kom Robinsons semifreddo av ananas med mangokrem og kokos - og banankake med toffee-is , sjokoladekrem og nøttekrokan til Fredag . 
- Jeg vet i hvert fall hvilken side av kanalen jeg lander på , stønnet Robinson lykkelig etter en munnfull av sin tropiske dessert med en vidunderlig siciliansk dessertvin til , Planeta Passito di Noto . 
- Jeg gir meg også ende over , innrømmet Fredag over sin dessertkreasjon . 
- Dette er søtt , syndig og nydelig komponert . 
2500 kroner er mye penger for to personer , men selv om hovedrettene var litt slappe har vi blitt behandlet riktig bra her . 
Og kveldens første og siste retter har vært fabelaktige . 
Hadde det ikke vært for folkemengden som slentrer forbi og kikker mot oss , skulle jeg ha slikket tallerkenene rene. robinson & fredag ; @ dagbladet.no 
Velg en tag for type anmeldelse ! 
En av disse : 
Salig stund Fem Bord i Trondheim byr på en fascinerende miks av eksperiment og eksistensiell opplevelse . 
For Robinson og Fredag går neste pilgrimsferd til Trondheim . 
Det er ikke bare Nidarosdomen som bør trekke pilgrimer til Trondheim . 
- Herved erklærer jeg mitt livs mest zen-aktige restaurantmåltid for avsluttet , utbrøt Robinson og lot den siste espressodråpen dirre et øyeblikk på kanten av koppen før den slapp taket og falt . 
- De troende må gjerne valfarte til Nidarosdomen og kjeks med altervin , men mine pilegrimsferder går fra nå av til Fem Bord og åtteretteren med vinpakke . 
- Lag nå ikke et unødvendig enten-eller , roet Fredag . 
- Har du plass til åtte retter i magen , bør du også ha plass til to tanker i hodet , men jeg er enig i at dette var stort . 
Den visuelle roen og balansen i dette lille , reinlinjede lokalet er en nydelig ramme , og både den , rytmen og presisjonen i serveringen , fraværet av musikk og estetikken på tallerkenene gir meg øyeblikkelig lyst til å komme tilbake . 
Det eneste Fredag stusset over , var at enkelte ingredienser var i overkant diskrete på smak . 
- Selv om jeg skjønner ideen med å la eksklusive råvarer framstå så naturlig som mulig . 
Nå ble det først og fremst sausene og øvrig tilbehør som tok seg av smaksdynamikken i et par av rettene . 
- Skjønner hva du mener , svarte Robinson . 
- Alt var uhyre veltillaget og ofte originalt , men måltidet ble så harmonisk at noen dissonanser kunne gjort seg . 
Skal vi rekapitulere ? 
- Begynn du , mens jeg nyter ettersmaken av åtte etapper med mat og vin i god dialog . 
Og ikke minst av hvit sjokolade- og dill-ganasjen med sukkersyltet agurk og nyr-sorbet , sukket Fredag . 
- Den og den friske tokayeren var en dessert som jeg kommer til å drømme om i natt . 
- Det begynte i 2007 da Andreas Espnes , kokk , kjøkkensjef og sommelier med fartstid fra blant annet Le Canard og Kastanjen i Oslo , startet Fem Bord her i sentrum av Trondheim , la Robinson i vei ... - ... og siden da har restauranten vunnet ry som en av landets aller beste , overtok Fredag . 
- Kveldens appetittvekkere , særlig den fjærlette eplemarengsen med kyllinglever , dempet ikke akkurat forventningen . 
- Nei , og den første retten , tre små , rå grønlandsreker sammen med syltede kålrotflak rundt en syrlig ostekrem og en smørsaus , var i sannhet original , sa Robinson . 
- Jeg falt for kremen , og det gjorde jeg i den andre retten også , en liten munnfull røkt ål med rødbet og pepperrotkrem . 
- For ikke å snakke om i den tredje , ivret Fredag . 
- Carpaccio av Kobe-entrecôte sammen med parmesankrem , revet parmesan og syltet løk er hva jeg kaller en genistrek . 
Den parmesankremen var så god at jeg vil ha den på den neste bursdagskaka mi . 
Mens de veltempererte og -balanserte vinene til nå hadde kommet fra Portugal ( Vinho Verde ) , Østerrike ( Grüner Veltliner ) og Italia ( Soave ) , var det en syrligere Bourgogne Blanc som akkompagnerte kombinasjonen stekt kamskjell og kastanjesuppe på utmerket vis . 
And - lår og hjerte - med steinsoppskum og en lett syrlig saus fikk bryne seg på en smaksrik Barbera " d'Alba " fra Veneto før vinreisen gikk tilbake til Portugal , denne gang Douro , i form av en elegant rødvin som følge til lam og løk i ulike varianter . 
- Litt for mye fett på lammet etter min smak , men veldig god sennepssaus og sjy med smak av rosmarin og sitron , mente Robinson , som også satte stor pris på den avsluttende desserten , en frossen , mørk sjokolademousse med solbærtrollkrem og nok en smak av Dourodalen , denne gang i form av en moderat søt portvin . 
- Enig , og alt i alt vil jeg kalle dette for en stor og spennende matopplevelse , konkluderte Fredag . 
- 1700 kroner per snute er ikke akkurat sparebluss , men jeg har vært på mange restauranter der kiloprisen på gode minner har blitt mye høyere . 
Så Nidaros 
- I " 'll " be back , sjø " ' " ! • robinson & fredag ; @ dagbladet.no Restaurant Fem Bord Dronningens gate 37 , Trondheim Tlf. : 
454 88 889 5/8 retterkr 595/895 Vinpakkerkr 495 / 795 Restaurant Fem Bord , Dronningens gate 37 , Trondheim , Tlf. : 454 88 889 kr 595 
* Utsøkte råvarer og spennende sammensetninger i liten , stilrein restaurant med uforstyrret matmiljø og super service . 
Stengt søndag / mandag . 
Velg en tag for type anmeldelse ! 
En av disse : 
Bar Tjuvholmen : 
Stedet for deg som vil se og bli sett og er veldig glad i majones Søtt og fett i sommersola . 
Det var strålende sol i hovedstaden . 
På en av Tjuvholmens mange uteserveringer skålte en dresskledd gjeng i champagne . 
« Lukket selskap » , sto det . 
En stor vimpel viste logoen til et selskap hjemmehørende i et karibisk skatteparadis . 
- Panama-papirene er nå en gang bare papirer , flirte Fredag . 
- Nå er det fest . 
Mat og bobler 
Ute på kaia var Bar Tjuvholmen fullt besatt , av businessfolk , et turistfølge fra Vestlandet , og venninnegjenger med musserende i bøtte . 
- Men kommer folk for maten - eller for boblene , undret Fredag . 
Seks år etter åpningen er det fremdeles delemat , eller såkalt « social eating » som gjelder på Bar Tjuvholmen . 
Menyen består av fire grøntretter , fire fiskeretter og fire kjøttretter . 
- Lammemørbrad og storfe er godt . 
Men jeg vil ikke anbefale pulled pork . 
Vi har hatt den på menyen i tre år . 
Den er litt kjedelig , sa vår utmerkede - og svært ærlige - kelner . 
Robinson og Fredag gikk for kokkens « All in social » - meny , åtte retter som skulle vise hva kjøkkenet står for . 
Kjedelig hovedrett 
I hvert fall på papiret : det viste seg at hovedretten i « All in social » var nettopp « kjedelig » pulled pork . 
- Rart , sa Fredag . 
Robinson og Fredag begynte med hver sin drink , en god start , før servitøren kom med de to første rettene : krabbetacos med guacamole og majones , og tykkskåret oksecarpaccio servert med rucola , pinjekjerner , parmesan og trøffelolje . 
Og søtlig sitronmajones . 
Tacoene smakte egentlig ingenting . 
Men carpaccioen var nydelig . 
- Trøffeloljen kunne kanskje vært droppet . 
Ellers flott , sa Fredag . 
Til aspargessalat , tunfiskcarpaccio og fritert softshell-krabbe foreslo servitøren en Dreissigacker Bechtheimer Riesling fra 2013 . 
Et godt valg , men til over 3,6 ganger polpris . 
Kapersmajones og soyamajones 
Nå ble det også helt klart at kokken på Bar Tjuvholmen er veldig glad i majones . 
Aspargesen kom med kapersmajones , og tunfisken ble overdøvet av søtlig soyamajones . 
- Prøver de å kamuflere dårlige råvarer ? , gryntet Fredag . 
- Vel , sa Robinson med munnen full av asparges . 
- Aspargesen er norsk , slik den skal - men både kjøleskapskald og smakløs . 
Det var mer smak i krabberetten . 
Dessverre mest av kryddermajones og frityr . 
- Hva synes du om tunfiskcarpaccioen ? spurte Fredag . 
- Ofte er det ikke mye smak i tunfisken man får her til lands . 
Og med så smakssterkt tilbehør som dette kunne de like gjerne servert tofu , sa Robinson . 
Til hovedretten , pulled pork , anbefalte kelneren Noble Vines « 667 » 2012 , en fin Pinot Noir fra Monterey i California . 
Første glass måtte Robinson og Fredag sende ut igjen - vinen var blitt for varm i sola . 
Kelneren brakte blidt bedre tempererte glass . 
- Skulle bare mangle når de tar 135 kroner for et glass , sa Fredag . 
- Ja . 
På Polet koster vel denne 159 for ei flaske . 
Og det gir ikke restaurantfølelse at det står markert « 0,2 l » på siden av glasset . 
Søtt svin Pulled pork ble servert slik mange finner det for godt om dagen : 
Med lefser , syltet , sprø kål og myntedressing . 
- Dette smaker bare søtsaker , konkluderte Robinson . 
Fredag var mer positiv : 
- Her er amerikansk svin og Midtøsten-inspirert yoghurt . 
Dette smaker fred på jord ! 
Fredag er sjokoladeelsker og kelneren byttet lett ut menypakkens dessert med sjokoladeganache med karamell , crumble og yoghurtis . 
- Vel . 
Dette minner litt for mye om Nugatti , sa Fredag . 
Rabarbrahøydepunkt Robinsons rabarbra viste seg å være måltidets høydepunkt . 
Servert med yoghurtmousse med vanilje og anis , var den både friskere og mer nyansert enn de fleste andre rettene . 
- Hva var best ? spurte servitøren til slutt . 
Bar Tjuvholmen kan utseende og teksturer . 
Men det var ikke ofte råvarene fikk skinne . 
Det var fristende å svare « majonesen » . 
Velg en tag for type anmeldelse ! 
En av disse : 
Dyre utsikter Husleia er høy på Tjuvholmen . 
Det er det gjestene som betaler for . 
— Hvor lenge må man egentlig vente på noe å drikke ? 
Spurte Fredag etter å ha finlest menyen to ganger . 
— Det satt gjester på bare noen få av Bølgen & Mois mange bord , og et par servitører vandret rundt i lokalet uten å bry seg nevneverdig om sine besøkende . 
Fem og et halvt år er gått siden Bølgen & Moi åpnet filialen på Tjuvholmen , og like lang tid er det siden Robinson og Fredag felte dommen : nydelig mat , behagelig betjening og elegante lokaler . 
- Det må være lov å forvente en servitør som er opptatt av gjestene sine , selv etter en lang sommer , mente Robinson og henga seg til uteserveringens største fortrinn : 
Kikke på forbipasserende . 
Etter å ha startet restaurant for atten år siden , har Bølgen og Moi nå åtte restauranter i drift rundt om i landet . 
Fredag sukket over prisnivået som definitivt ligger i det høyere sjiktet , mente at kokken har mye å bevise , og bestilte asparges med serranoskinke til forrett , mens grisegodt fristet til hovedrett . 
På menyen sto det BBQ svin og kelneren kunne opplyse at det var fileten som ville bli servert , ikke spareribs . 
Robinson holdt seg til det våte elementet , kamskjell til forrett etterfulgt av kveite med sauterte grønnsaker . 
Men hvilken vin skulle man velge til såpass mye forskjellig ? 
Siden Toralv Bølgen er kjent som en av Norges dyktigste vinkelnere , var forventningen til servitørenes vinkunnskaper deretter . 
Dette bordets servitør ristet litt på hodet , og lurte på om vi likte tørt , fruktig eller søtt best . 
Det endte med at vi lot oss overtale da han forslo et glass argentinsk Malbec til grisegodtet , og ellers mente vi burde gå for den sødmefulle Trimbach Gewürztraminer 2011 til resten . 
Etter en stund var Robinson og Fredag enige i at det hadde vært lurt å ta en ekstra kikk på vinkartet . 
Og mens bordene sakte ble fylt og kelnere bar ut imponerende skalldyrfat , hamburgere og vin i ulike valører , koste Fredag seg med sprø asparges og skinke . 
Robinson mente kamskjellet var akkurat passe stekt , med noe anonymt tilbehør . 
Agurk og ramsløkspuré var greit , og ikke mer enn det . 
Da kveita kom med kapers , nøttesmør , rotgrønnsaker og bønner , beveget entusiasmen seg derimot noe oppover på skalaen . 
- Bortsett fra at fisken er hakket for tørr , sa Robinson og undret hvorfor det ble servert både potetpuré og potetsalat til alle hovedrettene , og hva i all verden var poenget med å overøse potetpureen med sprøstekt løk ? 
- Eller pynte en hel rett med potetgull , fortsatte Fredag og dyttet flakene unna for å prøve seg på BBQ-sausen . 
- Hvordan smakte den ? lurte Robinson . 
- Ketchup , kom det tørt fra Fredag . 
Rødvinen var i hvert fall kraftig nok til å tåle smakene . 
- Hovedretten gir meg gatekjøkkenassosiasjoner , og det er jeg ikke interessert i for 300 kroner , sa Fredag og lurte på om softis med topping til dessert var et godt valg , siden assosiasjonene likevel var i det landskapet . 
Det endte med sjokolademousse med rabarbrakompott . 
En god blanding av søtt og syrlig . 
Robinsons friske jordbær med krydderrømme og vaniljesmuler framkalte kveldens første hyllest uten forbehold . 
Og dermed var sammenlikningen fra forrige besøk i gang . 
- Lokalet er like elegant . 
Stort og luftig inne , og en uteservering med upåklagelig utsikt mot Pushwagners enorme veggmaleri , og muligheten for å se og bli sett , sa Robinson . 
- Det kan godt hende at både ketchup og potetgull , unnskyld , BBQ-saus og chips , er laget her , men når jeg tenker at det er kjøpt i butikken på hjørnet , er skaden allerede skjedd , mente Fredag . 
- Så hva skal vi si da ? 
- Prismessig er maten her bare hakket under noen av de dyreste i Oslo . 
Da bør det smakes . 
Hadde prisen vært halvparten , kunne stjernene blitt flere , konkluderte Fredag. robinson & fredag ; @ dagbladet.no 
Velg en tag for type anmeldelse ! 
En av disse : 
Ulyd fra kjøkkenet 
- Matmarked og matmarked , fru Blom . 
Robinson så seg om i den lange og høyloftede tarmen av et lokale som huser Maschmanns matmarked på Skøyen i Oslo . 
- Ja , byens siste tilbud til gastronauter med velfylt lommebok oppleves vel egentlig mer som en veldig lang og eksklusiv delikatessedisk , istemte Fredag . 
De to spisevennene var på vei mot Enden av lokalet , der Maschmanns Brasserie holder hus med lunsj- og middagsservering for et hovedsakelig voksent vestkantklientell . 
Innerst er det en romslig vinbar , som var meget tynt befolket denne kvelden . 
Selve restauranten gir et noe rotete inntrykk , med bord helt ut mot inngangen og en del støy og neonlys fra det åpne kjøkkenet . 
Sammen med lyset fra de store vinskapene gir det en litt kjølig belysning til lokalet , noe som for så vidt sto i stil med romtemperaturen . 
Det er ikke hver dag Fredag blir sittende med ullskjerf på restaurant , og i likhet med en del andre frosne gjester blir tilbudt et saueskinn til å legge i stolen . 
Mens Robinson og Fredag bladde i menyen , kom ferskt , godt brød fra markedets bakeri på bordet , sammen med en grønn og pepperaktig olivenolje . 
Fredag valgte en terrine av foie gras og confitert andelår til forrett . 
Robinson gikk for tre Umami-østers , til tross for den noe stive prisen på 169 kroner . 
Men hvorfor det skulle ta mer enn en halvtime å åpne tre østers og skjære en skive terrine i en halvfull restaurant , var vanskelig å forstå . 
At kjøkkenet var tilstrekkelig godt bemannet , kunne Man både se og høre mer enn godt nok . 
Beklagelsen kom først da Robinson påpekte sommelet , men da ble spisevennene til gjengjeld lovet dessert på huset . 
Robinsons østers var gode , men druknet nærmest i en japansk vinaigrette som var fylt helt opp til skallkanten . 
Fredags terrine kom med kompott av ristet paprika , korinter og mango , og søt , ristet brioche . 
- Godt , men ikke eksepsjonelt . 
Litt mye sødme på én gang , konstaterte Fredag . 
En hvit Macon La Roche burgunder i 2010-årgang var godt vinfølge , det samme var Robinsons Chablis Premier Cru fra Dauvissat Beauroy . 
Fredags hovedrett var hvitvinsbreserte kalvekjaker med salvie og rotgrønnsaker , stekt kalvebrissel med laurbærsmak og bakte jordskokker . 
Robinson mente tiden var overmoden for årets første skrei , og valgte seg ristet torskerygg med potettrøffelkrem , patanegrasmør , grønnkål og romanesco . 
Kelneren forsikret at en ung og rimelig Barbera " d'Asti " var perfekt vinfølge til skreien . 
Det viste seg å stemme brukbart , men dessverre ble tallerkenen stående litt for lenge på serveringsdisken før kelneren kom med maten , slik at fisken ikke var ordentlig varm . 
Men god var den . 
Riktig stekt , med sprøtt skinn og salte biter av smørstekt skinke . 
Robinson savnet kanskje noen spiseskjeer av en stekesjy , men tøffelpureen var god , grønnkålen likeså . 
Noen bør imidlertid fortelle kokken at less is more , for Robinson orket ikke mer enn halvparten av det meget sjenerøst utporsjonere tilbehøret . 
Fredag spiste heller ikke tallerkenen tom . 
Kalvekjakene var litt trå , de bakte grønnsakene litt pregløse . 
- Dette er landsens kost av flotte råvarer , men det blir litt traustere enn det burde vært . 
Jeg savner syre og friskhet . 
Dette så bedre ut på menyen enn det smaker , sa en skuffet Fredag . 
Til dessert bestilte Robinson Crème Catalan , mens Fredag valgte Semifreddo med varme multer og melkesjokolade-krem . 
Den spanske varianten av crème brûlée var utsøkt , med en skje god vaniljeis som kontrast til den lune kremen . 
Fredags Semifreddo var heller ikke ille , men vennene var enige om at spansk trumfet italiensk . 
- Ujevn og alt i alt litt skuffende mat , treg servering og småsurr . 
Maschmanns Brasserie er sikkert et utmerket sted for en lunsj eller jobbmiddag , men det er nok ikke her man tar den romantiske middagen for to , fastslo Robinson.• robinson & fredag ; @ dagbladet.no Maschmanns Brasserie Karenslyst allé 51 0278 Oslo Tlf. : 
22 55 33 44 
Mat : 
3 Miljø : 
3 Service : 
3 Totalt : 
3 6 forretter : 
Kr 149- 298 7 hovedretter : 
Kr 249- 299 6 desserter : 
Kr 69- 139 
Til guiden : 
MASCMANNS BRASSERIE Karenslyst allé 51 , 0278 Oslo , Tlf. : 22 55 33 44 Brasseri med lunsj- og middagsretter i det nye matmarldet på Skøyen . 
Varierende nivå på mat og service , passer nok bedre til jobblunsj- eller - middag enn romantisk aften for to . 
Snittpris hovedretter : 
Kr. 276 
Velg en tag for type anmeldelse ! 
En av disse : 
Onda Sea : 
God sjømat og bryggas kanskje beste beliggenhet 
Et lite feilskjær , ellers høyt nivå . 
• Flere matsaker på db.no / mat ( Magasinet ) : 
- Her er det jo sol , sa Robinson overrasket . 
For mens skyggene hadde inntatt store deler av Aker Brygge , kunne gjestene på uteserveringen på Onda Sea nyte de etterlengtede strålene en stund til . 
- Ja , det er deilig her nå , sa Fredag som hadde vært tidlig ute og allerede nippet til et glass Sancerre . 
Strålende beliggenhet Robinson og Fredag har sagt det før , og sier det igjen , det har aldri vært noe i veien med beliggenheten . 
Her er utsikt til både Rådhuset og Festningen , til fjord og båtliv . 
Miljøet er maritimt , her sitter måkene strategisk plassert på tak og i master og følger med på om det er noen etterlatte delikatesser de kan lure unna . 
- Var vinen god ? , undret Robinson . 
- Fortreffelig , var svaret , hvorpå det ble lagt inn en bestilling på ei flaske Sancerre Domaine Michel Vatan 2013 . 
Sjømat Som navnet antyder er det i hovedsak sjømat på menyen . 
Flere av gjestene hygget seg med overdådige skalldyrfat bestående av blant annet hummer , kongekrabbe , reker og østers , men Robinson og Fredag valgte à la carte . 
De nærmet seg bunnen av vinglasset da en blid servitør kom med forrettene , stekte kjempereker med estragon , lime og hvitløk til Robinson og blåskjell til Fredag . 
- Ventetida er vel omtrent som man kan forvente på et sted som dette midt i sesongen , mente Fredag . 
- Ja , såpass må man regne med . 
Men jeg vet ikke om jeg ville klassifisert dette som « kjempereker » , sa Robinson . 
De fire middels store rekene hadde også fått ligge litt for lenge på grillen og var helt på grensen til seige . 
Smaken av estragon og hvitløk var delikat og markant , men saftigheten manglet . 
Da kom Fredag heldigere ut . 
En sjenerøs porsjon blåskjell var dampet til perfeksjon med chili , hvitløk , koriander og store biter av ingefær . 
- Nydelig , sa Fredag . 
- Bare kraften er en rett i seg selv , en delikat suppe med en distinkt asiatisk vri . 
De fleste utebordene var besatt denne kvelden , men inne var det nesten tomt . 
Etter hvert som sola forsvant og temperaturen sank , var det flere som valgte å flytte innendørs . 
Sprøtt og sommerlig Robinson og Fredag ble imidlertid sittende , og omsider ble både steinbit og kveite brakt til bords . 
Kveita hadde sprø skorpe og fiskekjøttet flaket seg fint , det samme gjaldt steinbiten . 
Robinson var godt fornøyd med tilbehøret til kveita . 
Nykål , hvit og grønn asparges , neper - alt lettkokt , sprøtt og sommerlig - akkompagnert av en beurre blanc tilsatt rikelig med gressløk . 
Steinbiten kom med « sommerens grønnsaker » , hvilket i dette tilfelle var stekt squash og aubergine . 
Godt , men ikke veldig sommerlig . 
Det begynte å bli grisgrendt på uteserveringen nå , og en måke lyktes i å hjelpe kelnerne med å rydde bordene . 
Velger man å innta middagen i sjøkanten , må man regne med den slags . 
Friskt og syrlig Idet Robinson og Fredag også vurderte å trekke inn , ble dessertene servert . 
Rabarbrasuppa med hjemmelaget vaniljeis kunne vært litt tykkere , syntes Fredag , men smaken var frisk og syrlig med et fint innslag av frisk mynte . 
Velg en tag for type anmeldelse ! 
En av disse : 
Robinsons sjokolademousse laget på fransk Valrhona-sjokolade var av fast type og ble servert som en kake , men smakte utmerket med et akkompagnement av pasjonsfrukt og delikat , sprø crumble . 
Det var tid for å oppsummere . 
Etter en liten nedtur med rekene i starten , var Robinson og Fredag enige i at det de fikk servert holdt bra nivå . 
Her eller der ? 
Sommerkvelden var nå blitt så kjølig at de valgte å avslutte med en varm kaffe - inne i baren . 
- Wow ! 
Utsikten herfra er kanskje enda finere , utbrøt Fredag . 
- Og se det fine lyset på festningen , sa Robinson , som kunne konstatere at spisestedene langs Akershuskaia fremdeles nøt godt av sommerkveldens siste solstråler . 
Så fulgte en diskusjon om hva som var å foretrekke , festningssiden eller Aker Brygge / Tjuvholmen . 
Etter både for- og motargumenter ble de ganske fort enige . 
- Vekselbruk er aldri dumt , sa Robinson . 
- Forandring fryder . 
Flau ris , lite ros 
Man bør forvente av et sted som kaller seg Art of Sushi at de utmerker seg i kunsten å lage sushi . 
Med et stadig stigende antall japanske spisesteder , spiser hovedstadens befolkning rå fisk som aldri før . 
Nylig åpnet Art of Sushi på Frogner , og noen påstår at Alex Sushi omsider har fått en verdig konkurrent . 
Derfor ankom Robinson og Fredag det stilfulle og svært innbydende lokalet i Elisenbergveien med vann i munnen . 
- Lekkert , var Robinsons dom etter å ha tatt en titt på havets frukter utstilt i kjøledisken . 
- Mye lovende her også , svarte Fredag og tittet opp fra menyen . 
- Til og med varme hovedretter som torsk med misosaus , laks og kveite med appelsin- og teriyakisaus , grillet dorade , ja , selv okseindrefilet i batayakisaus , hvis man ikke ønsker å kjøre « rått » . 
Gjør man imidlertid det , som Robinson og Fredag denne kvelden , kan man plukke à la carte eller overlate det hele til kjøkkensjefens fantasi . 
Eller ? 
For på spørsmål om de rå menyene inneholdt noen hyggelige overraskelser basert på « dagens fangst » , kom det et kontant « nei » fra en lite meddelsom kelner . 
- Alt står i menyen , var beskjeden . 
At servitøren også svarte kort « rå fisk » på spørsmålet om hva dagens sashimi inneholdt , bidro heller ikke på plussiden . 
Robinson og Fredag tok følgelig saken i egne hender , og bestilte - til å begynne med - en « Maguro Pepper » , lettstekt tunfisk med pepper , sitron og kokkens peppersaus , samt en « Sashimi sanshu hana » , tre typer rå fiskefilet . 
Til maten ble det også lagt inn bestilling på kaldt japansk øl og varm sake . 
Tunfisken ble servert som en carpaccio med sennep som tilbehør , et spennende alternativ til wasabien . 
Peppersausen var ok , men Robinson rynket på nesa over mengden av tynnskårne sitronskiver . 
- Jeg ville nok heller karakterisert dette som en sitrusrett , sa Robinson . 
- Det sure dominerer fullstendig . 
Sashimien besto av laks , kveite og tunfisk , vakkert anrettet på is , og til Fredags store overraskelse prydet to store , irrgrønne shisoblader oppsatsen . 
Denne japanske mynten - fortreffelig til rå fisk - er altfor sjelden vare på japanske spisesteder her til lands . 
Den rå fisken var både fersk , fast og mør , men husets ponzusaus falt ikke i smak . 
- Her mangler sitrusen , konstaterte Fredag , og gikk like gjerne over til klassisk soya og wasabi . 
Robinson og Fredag bestilte så 20 biter sushi og maki på deling , en såkalt « Chef menu » , bestående av « kjøkkensjefens beste » . 
Alt var kunstferdig komponert og rullet i både mango , agurk , laks og flyvefiskrogn - i tillegg til den tradisjonelle tangen . 
Men kreativiteten til side ; man kommer ikke utenom at en svært viktig ingrediens på en sushirestaurant er risen , og her sviktet kjøkkenet . 
Risen var vassen og smakløs , og de eneste bitene som overlevde møtet med den intetsigende grøten , var to biter med innbakt kveite , wasabi og teriyakisaus . 
Robinson og Fredag bestilte så også et par temaki for å sjekke riskonsistensen i en annen sammenheng . 
De to tang-kremmerhusene med tunfisk , grønnsaker og chilimajones ( Negi Maguro Spicy ) så innbydende ut , men risen var den samme bløte , smakløse . 
Til tross for mange kreative innslag i menyen , er det lite spennende å velge blant dessertene på Art of Sushi . 
- Kanskje japanere sverger til europeiske søtsaker , undret Fredag , og bestilte en crème brûlée . 
Verken den eller Robinsons sjokoladefondant klarte å rette opp helhetsinntrykket . 
Det gjorde heller ikke prislappen . 
Tvert imot . 
- Forhåpentligvis har riskokerne streiket i dag , foreslo Robinson . 
- For det lover dårlig hvis et spisested som kaller seg Art of Sushi ikke har lært seg kunsten å koke sushiris . 
- En ting er sikkert , sa Robinson . 
- Jo mindre ris , jo mer ros hadde det blitt . 
Dyr utsikt 
Noen ganger står ikke prisen i forhold til verken mat eller service . 
- Er ikke 215 kroner for pølser med potetstappe i meste laget ? 
Robinson så på hovedretten sin og rynket på nesa . 
- Selv om pølsene heter chorizo og i tillegg kommer med strimlet kål og syltet rødløk ? spurte Fredag retorisk . 
Robinson nikket sakte . 
- Hm , sa Fredag . 
- Min entrecôte er heller ikke så mye å skryte av - rent omfangsmessig . 
Kjøttet er mørt , smaken er fin , men for 285 kroner må man kunne forvente mer kjøtt for pengene . 
Det begynte bra . 
Sola skinte fra en skyfri himmel , fjorden glitret innbydende og fuglene sang i dur . 
Forventningene var høye . 
Siden stjernekokk Tom Victor Gausdal slo seg til i de gamle restaurant-lokalene på Stabekk i Bærum for et par år siden , har flere av hovedstadens restaurantanmeldere vært rause med superlativene . 
Robinson og Fredag fikk valget mellom å sitte ute eller inne . 
Da hovmesteren forsikret om at menyen var identisk , i sommermånedene er det slik , var det ikke noe å lure på lenger . 
Så Robinson vraket det hyggelige , halvmørke interiøret for den solfylte og fantastisk beliggende terrassen . 
- Dere må gjerne velge trerettersmenyen , eller dere kan plukke fra à la carten , sa en stresset servitør , og plasserte på bordet et par-tre brødskiver som bar preg av at det var en stund siden de ble skåret opp . 
Med fire forretter og to hovedretter er valgmulighetene begrenset på à la carte-menyen . 
Da Fredag lurte på om det var mulig å velge hovedretten fra trerettersmenyen , var svaret et kontant « nei » . 
- Du skjønner , de lages av to forskjellige kjøkken , så det går dessverre ikke , utdypet servitøren . 
Forskjellige restauranter har forskjellige rutiner , smidighet er en relativ størrelse . 
Til forrett valgte både Robinson og Fredag grillet sjøkreps , mens de fordelte menyens to hovedretter - entrecôte og chorizopølse - mellom seg . 
Sola skinte , og glassene med husets hvite - en helt grei Grüner Veltliner - forsterket den deilige følelsen av sommer og sol . 
Til forrettene ble det bestilt mer hvitt , denne gang en tørr Riesling av type Von Racknitz av 2010-årgang . 
495 kroner er kanskje ikke all verden , men bør være dyrt nok til å få tilbud om å smake på en vin . 
Og enda mer besynderlig : 
Servitøren gjorde ingen mine til å bytte ut glassene . 
Da dette ble bemerket , fikk Robinson og Fredag til svar at vinene var så like at det ikke var nødvendig , men siden de insisterte skulle de likevel få nye glass . 
- Det var snilt , sa Fredag syrlig . 
En stund etter ankom et par delikate , ramsløkgratinerte sjøkreps . 
Krepsen kunne kanskje vært under grillen en tanke lenger , men pytt , sashimi er også godt . 
Man kan selvfølgelig innvende at 195 kroner er mye for en middels stor krepsehale , men ute på Stabekk synes det høye pris-nivået å være helt normalt . 
Inntrykket av dette ble forsterket da de innledningsvis omtalte hovedrettene ankom . 
- Hvordan smaker de svært eksklusive pølsene ? lurte Fredag . 
- Til å være chorizo , er de overraskende lite « hotte » . 
De kunne også vært varmere , sa Robinson og nippet til et glass Domain Mourchon , en over middels kraftig Rhônevin , som - rett skal være rett - ble servert i nye glass . 
- Og potetstappe , om aldri så smørrik , blir sjelden veldig spennende . 
Tilbehøret til Fredags entrecôte - ratatouille , sopp og nypoteter - falt bedre ut . 
Kjøttet hadde også god smak , men som sagt : 
Det burde vært mer av det . 
- Og i likhet med pølsene dine , kunne både kjøtt og tilbehør vært varmere . 
Forventningene til dessertene var ikke skyhøye , men de overrasket desto mer . 
Både Fredags jordbær med marengs og Robinsons jordbær på mandelbunn fikk topp karakter . 
Søte , men ikke for mektige . 
- Synes du det var verdt å ta turen ut hit ? lurte Fredag . 
- Servicen kunne med fordel oppjusteres noen hakk . 
Maten er av variabel kvalitet . 
Og prisnivået står ikke i forhold til det vi fikk servert . 
Kanskje kvaliteten er generelt høyere innendørs ? 
- Får håpe det . 
Både for dem som driver her og for framtidige gjester . 
Men utsikten fra terrassen er flott.• robinson & fredag ; @ dagbladet.no 
Velg en tag for type anmeldelse ! 
En av disse : 
På vidt gap Kvantitet over kvalitet går sjelden bra . 
- Jøss ! 
Her skal det mange besøk til for å komme seg gjennom menyen , sa Robinson og talte 31 hovedretter . 
- Mye å velge i her , ja . 
Vi får bruke elimineringsmetoden . 
Hardt og brutalt , sa Fredag . 
Robison og Fredag satt ved et vindusbord mot Kirkeveien , og nøt hver sin flaske japansk øl . 
De sympatiske , men litt upersonlige lokalene har huset den panasiatiske restauranten i et tiår . 
Bambus skilter med å være det eneste spisestedet i Oslo med varme retter fra både Thailand , Kina , Japan og Vietnam . 
Det stemmer ikke . 
Spisestedet skryter også på seg den beste sushikokken i byen . 
Dem om det . 
Utvalget av forretter er også stort . 
Robinson lot seg friste av « Kokkens egen softshell crab i rispapir roll » ( kr 95 ) . 
Det viste seg å være en luftig affære med mye agurk , salat , majones - og lite softshellkrabbe . 
Robinson stusset også over at risrullen ble servert på japansk vis , med soyasaus og wasabi . 
En søt , chilibasert saus hadde nok passet bedre . 
Fredag bestilte « Yakitori » ( kr 79 ) , en japansk klassiker bestående av marinert , grillet kylling , som var både mørt og vel-smakende . 
Robinson hadde klart å eliminere 27 hovedretter og satt igjen med de fire som inneholdt skalldyr . 
På anbefaling fra en hyggelig kelner falt valget på « Kung Pow med sjømat » ( kr 229 ) , ifølge menyen « scampi , kamskjell og kongekrabbe tilberedt på kinesisk måte med bl.a. sukkererter , tomat , hvitløk , ingefær , frisk appelsinsaft , chilisaus , cashewnøtter og hvitvin » . 
Intet mindre . 
Fredag gikk for en klassiker fra Szechuan , « Kylling Gong Bao » ( kr 170 ) . 
- De ser veldig like ut , sa Robinson da rettene , som begge var dominert av soyafarget saus , sto på bordet . 
- Kanskje Gong Bao og Kung Pow kan være uttrykk for det samme , undret Fredag . 
- Du tenker « kjært barn , mange navn » ? 
I så fall stemmer likevel ikke beskrivelsene i menyen , sa Robinson . 
En munnfull av kyllingretten falt i smak , men var dette « Gong Bao » ? 
Tradisjonelt tilberedes retten med masse chili og cashewnøtter . 
Nøtter var det rikelig med , men chilien var nesten fraværende . 
Inntrykket var heller søtt enn sterkt . 
Blomkål , brokkoli , sopp , squash , og paprika er heller ikke vanlige ingredienser . 
- Kokken går tydeligvis sine egne veier , som er greit nok . 
Men i stedet for å rendyrke , virker det som man helgarderer og pøser på , sa Fredag . 
Robinson hadde smakt seg gjennom noen av de samme grønnsakene i sin rett for å finne fram til kongekrabben , men munnfullen var en trist opplevelse . 
Krabben smakte mest soyasalt . 
De øvrige råvarene fra havet hadde klart seg bedre , men opplevelsen svarte ikke til forventningene menyen hadde skapt . 
Litt enklere var det å velge dessert , for her byr Bambus « bare » på sju slag . 
Robinson gikk for « Mangoflan med pasjonsfrukt » ( kr 78 ) , og Fredag valgte « Tempura-is med tropisk frukt » ( kr 75 ) . 
Den tropiske frukten besto av melon , vannmelon og ananas . 
- Når alt kommer til alt er kanskje ikke mangfoldet så stort som man vil gi inntrykk av , sa Fredag , og skulte over på Robinsons tallerken . 
Det tropiske frukt-tilbehøret der var identisk . 
- Her verdsettes åpenbart kvantitet over kvalitet . 
Dessverre , sa Robinson , som balte med å få i seg den smeltede isen som rant ut av tempuraen . 
- Jeg tror restauranten kunne tjent på å gå ned på antall og heller rendyrke noen retter . 
Her gapes det over for mye . 
Ølmektig oppstandelse Snekker " ' " n har pusset opp og blitt Håndverkerstuene . 
Det merkes best på det du får i glasset . 
Håndverkeren var aldri et sted for finspising . 
I gode øyeblikk klarte det tradisjonsrike stedet å gi primærklientellet av tørste teaterfolk og journalister habil husmannskost . 
Men da Robinson & Fredag sist la turen innom , for to år siden , konkluderte de med at « kjøkkenet mest er til for å ha spritbevillingen i orden » . 
Slik er det ikke lenger - selv om maten ikke er det mest vellykkede med oppussinga . 
- Flyttingen av baren inn i selve restaurantlokalet er et godt uttrykk for hva som tross alt alltid har vært viktigst her , meldte Robinson . 
Det flytende har fått en enda mer sentral plass i menyen . 
For Håndverkeren ( ja , stedet vil bli kalt det selv om de nye eierne prøver seg med et stue-suffiks , som dertil feilstaves med stor s ) er virkelig blitt et ølsted . 
Med ni sorter på fat og seksti brygg på flaske kan malt-og-humle-elskere virkelig slurpe seg variert gjennom kvelden . 
- Det er sympatisk at de med enkle ord beskriver de ulike sortene . 
Da unngår vi feildrikking , vi som aldri har hørt om norske mikrobrygg som Ægir Rallar Amber , sa Fredag . 
Du kan selvsagt drikke vin også , men med bare tre røde er det tydelig hvor ambisjonene ligger . 
Og Håndverkeren skriver under hver rett i menyen hvilket øl som anbefales til . 
Robinson valgte seg kremet ertesuppe med kamskjell - i følge med det belgiske brygget Duvel . 
- En fiffig kombinasjon som med litt ekstra salt og pepper smaker godt . 
Men det er plundrete å måtte bruke kniv og gaffel i den dype suppeskåla for å dele opp kamskjellet . 
Fredag var måtelig fornøyd med oksecarpaccioen , men roste blåbærene som garnityrpåfunn . 
Straks forrettene var fortært , stohovedrettene nesten mistenkelig kjapt på bordet . 
- Kveita er saftig nok , men den karripregede sausen står ikke godt til de dillstuede potetene . 
Salatbladene er friske , men passer heller ikke til resten . 
Jeg tror kanskje kjøkkenet burde tenkt enklere , sa Robinson . 
Fredag strevde med villsvinet sitt , seigt som det var . 
Robinson fikk smake og var tross alt glad for fiskevalget . 
- Jeg tror de vil mer i matveien enn de forrige eierne , og nivået er hevet , men jeg tror vi neste gang tar et enkelt smørbrød her - og sparer pengene til baren . 
Servitøren med god kjennskap til menyen var blidt til stede hele kvelden og overbeviste selskapet om å avslutte søtt . 
Med cappuccino-is og en sjokolademousse ble spiseparet riktig vennlig stemt over snekkernes ommøblering . 
? 
Restaurant 
Jor : Bedre for fordøyelsen enn ganen Hvetegress-shot og østersblader ingen stor opplevelse . 
- Dette er en meny jeg blir nysgjerrig på , sa Fredag . 
Det var midt i førjulsstria , og Robinson og Fredag hadde benket seg på Restaurant Jor i Torggata . 
Kortreist og vegetarisk 
Menyen besto av kortreist mat , i stor grad vegetarisk , og så ut til å by på spennende kombinasjoner . 
Interiøret var - selvfølgelig - holdt i jordfarger , lekkert supplert av en grønn vegg med hengende planter . 
Den blide kelneren anbefalte å starte med shots med økologiske bakterier , for å « forberede tarmtottene på måltidet » . 
- Fungerer det selv om vi drikker vin , undret Fredag , med et blikk på glassene med frisk Domaine Martin Faudot Cremant du Jura de hadde bestilt som aperitiff . 
- Det går så fint , så , mente kelneren . 
Robinson bestilte straks et glass økologiske bakterier med blåbærsmak , mens Fredag gikk for en shot med hvetegress som ifølge kelneren skulle « tilsvare fem kilo grønnsaker » . 
- Det er godt mulig dette er bra for tarmtottene , men for ganen var det ikke noen stor opplevelse , konkluderte Robinson litt skuffet noen minutter seinere . 
Mel og vann 
Da kom kelneren heldigvis med de første tre rettene : 
« mel og vann » i form av brød bakt med økologisk dalamel og linfrø , samt østersblader med fermentert gulrotkrem og stekt andehjerte . 
- Vi serverer ikke smør , så her er ertekrem , bønnekrem , saltede reddiker og syltet stangselleri og reddiker i stedet , forklarte kelneren . 
- Tilbehøret er morsomt og smaker godt - særlig de syltede reddikene . 
Men dette brødet er jo stekt for lite . 
Det er helt rått inni , sukket Robinson . 
Østersblader Stemningen dalte ytterligere da turen kom til østersbladene , som kelneren hadde beskrevet som « en type tang » som var et « godt alternativ til sjømat for vegetarianere » . 
- Her blir man jammen skuffa hvis man tenker at det skal være et substitutt for the real thing . 
Det smaker mer blad enn østers , mente Fredag . 
- Og det er vel strengt tatt ikke tang heller , østersblader vokser jo på landjorda , supplerte Robinson . 
Opptur med and Andehjertene var imidlertid en stor opptur , og smakte akkurat så spennende som menyen hadde hintet om at måltidet kunne være . 
Kelneren hadde anbefalt å bestille rettene på deling , men både Robinson og Fredag ble litt betuttet da det ankom en skål med « bare løk » , som besto av løkreduksjon , ispedd karamellisert løk og to små løkchips som var i ferd med å drukne . 
Det eneste spiseredskapet de hadde , var to små treskjeer som skulle fungere til alle rettene . 
- Det smaker riktig godt , men en snau hundrings er ganske stivt priset for en porsjon saktekokt løk , mente Fredag . 
- Og matretter med suppekonsistens kan man ikke anbefale folk å dele på restaurant , synes jeg . 
Ta hele , du , sa Robinson , og skubbet raust løktallerkenen over bordet . 
Så ankom heldigvis dagens « fangst » og dagens « slakt » - det nærmeste man kommer hovedretter på Jor . 
- Endelig ! 
Dette var slike smaksopplevelser jeg håpet på , sa Robinson og tok en bit andebryst med rødvinssjy , rødkål og søtpotetpuré . 
- Andebrystet er perfekt stekt . 
Og sultaner ga retten akkurat den rette sødmen . 
God vinmatch Vinen - et glass Unlitro 2014 , hovedsakelig laget på grenachedruer - matchet godt . 
Men litt skuffende var det at kelneren ikke visste hvilken vin det var , utover å forsikre at den var « helt økologisk » . 
På den andre siden av bordet var Fredag bare måtelig fornøyd med kongekrabbe med byggotto ( en slags risotto av bygg-gryn ) smaksatt med wasabi og skalldyrskum : 
- Selve kongekrabba smaker veldig godt , men tilbehøret tilførte ikke så mye , synes jeg . 
Robinsons dessert , saltbitre sjokoladebiter med bringebærsorbé og gulbetechips , var et av måltidets høydepunkter . 
Fredag hadde igjen trukket det korteste strået , og ga opp halvveis gjennom sin skål med søtpotet under et lokk av karamellaktig undredalsost . 
Vil mye Noen minutter seinere var de på vei ut døra . 
Regningen endte i underkant av 2000 kroner . 
- De vil gjerne , det ser jeg på menyen , der mye høres fristende ut . 
Men smakene på vegetarrettene er ikke like gode på tallerkenen , mente Robinson . 
- Dette blir dessverre en treer . 
Velg en tag for type anmeldelse ! 
En av disse : 
Tidløs nytelse 
Ingen skal beskylde Brasserie France for å være moteriktig . 
Og takk for det . 
- Dette er virkelig et lite stykke Frankrike midt i Oslo , sa Robinson . 
- Ja , i alle fall hvis man myser litt og prøver å stenge ute de norske glosene som flyr rundt ørene dine , svarte Fredag . 
For på Brasserie France er det trangt mellom bordene , slik det skal være på et ekte , klassisk brasserie . 
Robinson og Fredag har besøkt restauranten — som lenge hadde det fjollete navnet A Touch of France — flere ganger , og navneskiftet må kunne sies å være den mest radikale endringen siden starten . 
Ellers er alt ved det gamle . 
Franske klassikere har stått på menyen i Øvre Slottsgate 16 i over tretti år , selv om det stilige brasseriet på gateplan først åpnet i 1991 , bygget etter modell av det ærverdige Brasserie Pyrénéen i Toulouse . 
Opp gjennom åra har Robinson og Fredag sett servitørene gå fra å være mørkhårede , gråhårede og nå nesten hvithårede . 
Dette er tradisjon . 
Stolt tradisjon . 
Og fransk på flere måter enn interiør og meny . 
Servitørene er korrekte og hyggelige , men kan også oppleves som en smule arrogante - ikke ulikt den sjargongen man tidvis møter på hektiske brasserier i de franske storbyene . 
Da Robinson og Fredag spurte om råd til menyvalg , fikk de først et skuldertrekk og et slikt « kommer helt an på hva du liker » -svar . 
Etterpå ble servitøren litt mer « norsk » og hjelpsom . 
- Problemet er at jeg har lyst på det meste , sa Fredag , og tygget på « froskelår » , « snegler » , « bouillabaisse » og « andelår » , før valget falt på andeleverterrin og gjøkalvlever , to gjengangere i menyen . 
Robinson valgte hvit asparges med limehollandaise , samt helstekt smørtunge med sjampinjong , kapers , tomat og brunet smør . 
To glass Riesling fikk akkompagnere forrettene , som raskt kom på bordet med ferskt brød og godt , fransk smør . 
- Dette smaker deilig , og er virkelig i tråd med sesongen , utbrøt Robinson etter en munnfull asparges . 
Stengene var faste og sprø i konsistensen , og syren fra limen kledde hollandaisesausen svært godt . 
Andeleverterrinen er blitt lovprist før , og har ikke forringet seg - med sitt tilbehør av grillede briocheskiver og rieslinggelé , mente Fredag . 
— En nydelig , smørmyk konsistens som parer seg perfekt med søt Riesling i flere former ! 
- Hva med vin til kalvelever og fisk ? undret Robinson . 
- En Gamay , selvfølgelig , svarte servitøren , som nå hadde lagt vekk den « franske » arrogansen . 
Det skulle vise seg å være et godt valg . 
Med sin lette fruktighet og friskhet sto den utmerket til både lever og fisk . 
Smørtungen hadde kanskje tjent på å være litt mindre hardt stekt , syntes Robinson , men flyndrefisken smakte godt — med klassisk syrlig-søtt tilbehør av kapers og tomat . 
Gjøkalvlever er en av Fredags absolutte favoritter , men delikatessen er nesten umulig å oppdrive i byens kjøttdisker . 
Derfor er det vanskelig å vike unna fristelsen når den dukker opp i en restaurantmeny . 
Også denne gangen falt den lette , porøse leveren i smak , med sitt tilbehør av kalvesjy , grillet sjampinjong og bacon . 
- Litt som å komme hjem til mor ? undret Robinson . 
- Kanskje heller ei gammel , fransk tante , foreslo Fredag . 
- Det er noe upretensiøst og realt over måten alt serveres på her . 
Det er smakene som står i fokus , ikke presentasjonen . 
Iøynefallende er imidlertid dessertvogna på Brasserie France , en attraksjon i seg selv . 
Fra den bugnende vogna kan gjestene ufortrødent velge , ikke bare én gang , men to , ja , hvorfor ikke tre ganger ? 
Valgets kvaler igjen . 
Da servitøren tilbød seg å foreta utvalget , takket Robinson og Fredag prompte ja , og fikk en stor tallerken som inneholdt sjokolademousse , brownie med valnøtter , spritmarinert frukt , sorbeer , crème brûlée — mer enn nok til at tilbudet om påfyll av det ene eller det andre slaget ble avslått . 
Muligens finnes det franske spisesteder i hovedstaden som er mer innovative enn Brasserie France , men det klassisk franske går nå engang aldri ut på dato. robinson & fredag ; @ dagbladet.no 
Velg en tag for type anmeldelse ! 
En av disse : 
Italiener i vest 
På Pinerolo Cantina kan du komponere måltidet ditt helt ned i minste detalj . 
Pinerolo Cantina , som ligger på hjørnet av Hegdehaugsveien og Josefines gate , åpnet dørene i mars . 
Stedet har kastet seg på det som må være det mest trendy i restaurant-Norge akkurat nå , nemlig delemat eller « sharingkonseptet » som spisestedene velger å kalle det . 
Tidligere var det stort sett bare tapas- og sushibarer som serverte småretter skapt for å deles . 
Nå har også restauranter med norsk , fransk og italiensk kjøkken fått grytene opp for delemåltidet . 
Hos Pinerolo Cantina består menyen av småretter , mellomretter og hovedretter og man plukker fritt fra kategoriene avhengig av sultnivå og stilønsker . 
Hvis du vil ha maten din i fred , kan du også gå for en klassisk treretter . 
Den blide servitøren fristet aller først med drinker og nikket mot coctailbaren der det sto en ansatt og ristet husets flytende delikatesser . 
Det ble to « Bobo " 's " » på høy stett , en miks av gin , bjørnebærlikør , friske bær , sitronjuice , sukkerlake og pepper . 
- Deilig start , sa Robinson og hevet glasset med den syrlige drinken . 
Ikke lenge etter kom smårettene til bordet . 
Munnfuller med grillet landbrød , kylling og løkrelish og den klassiske italienske tomatbruschettaen , brød med god olje og finhakket tomat . 
De hadde også bestilt « Burrata » , en ferskost fra Murgia , lagt av Mozarella og fløte , servert med tomat og fritert basilikum . 
- De små snittene er gode . 
Og oste-retten mektig , men velsmakende . 
Alt er veldig enkelt , ikke ulikt det ekte Italia . 
Det var rolig i restauranten , men utendørs , under varmelampene , var coctailfesten allerede godt i gang . 
- Det ser ut som dette er et populært sted å samles etter jobb . 
De nærmeste konkurrentene , Olivia og Lille Asia , er kjent for sine « se og bli sett » -uteserveringer , men her virker klientellet noe mer avslappet , kommenterte Robinson . 
Til hovedrett hadde spiseparet bestilt godsaker fra kjøkkenets kullgrill : 
Entrecôte og kveite . 
Restauranten har en egen tilbehørsmeny . 
- Det blir veldig mange valg når gjestene skal parre kjøtt eller fisk med både karbohydrater , grønnsaker og saus . 
Burde ikke kokkenes anbefaling i det minste stått i menyen ? spurte Fredag , - Helt uenig . 
Jeg elsker valgmulighetene , parerte Robinson og gikk for sopprisotto , grønn saus og grønn salat til kveiten . 
Kjøtt og fisk både luktet og smakte av ekte kull . 
Deler av Robinsons entrecôte var virkelig smakfull , men stykket totalt sett var for trevlete . 
Og Fredags fisk var rå . 
Fredag var spent på å sende kveiten tilbake . 
- Kveiten blir fort tørr . 
Våger de å grille det samme fiskestykket videre eller tar de et helt nytt , undret Fredag . 
Det var den samme fisken som kom i retur , men denne gangen gjennomstekt . 
- Et sjansespill , mente Fredag . 
- Men det funker . 
Fisken er god . 
Og tilbehøret likeså . 
Til dessert gikk de for en mascarponedessert , den italienske osten blandet med creme fraiche og pisket fløte , med syrlige bær og salte pistasjenøtter . 
- Litt kjedelig . 
Og veldig fløtefet , flere bær ville løftet den , sa Robinson , som ikke spiste opp . 
Den hyggelige servitøren spanderte en Limoncello , italiensk sitronlikør , til kaffen . 
De andre gjestene fikk ikke , så sannsynligvis var det for å rette opp inntrykket etter den rå fiskeserveringen . 
Regningen kom på rundt 1600 kroner , ikke avskrekkende for mange retter og god drikke . 
- Ålreit mat til ålreit pris . 
Men St.Lars er rett borte i høgget , og er større grillkunstnere enn disse . 
Og skal man ha italiensk , så er heller ikke Enoteca langt unna , som også ligger et hakk over denne nykommeren . 
robinson & fredag ; @ dagbladet.no 
Velg en tag for type anmeldelse ! 
En av disse : 
Brun rebell 
Det er ikke bare Mummitroll-serviset som skiller seg ut hos Pjoltergeist . 
Robinson og Fredag sto midt i mørklagte Rostedsgate , også kalt pornogata på grunn av utvalget erotiske artikler i nabolaget . 
De kunne ikke se noen restaurant . 
- Jo , der borte , der er det lys i kjellervinduene , utbrøt Fredag . 
På døra bjeffet et skilt at hunder , kredittkort , barn og blitz ikke har adgang . 
Innenfor var barrekka allerede fullsatt . 
Bula som var her før slukket tørsten til motorsyklister , sjømenn og eventyrere . 
Nå har Hells Angels kjørt sin vei . 
Denne kvelden var bordene hovedsakelig fylt opp av store og mindre gjenger i 30-åra , svartkledde ( kule ) , med hornbriller ( kreative ) og brunt brennevin i glasset ( kåte på livet ) . 
- Det føles litt som å være i Berlin eller Køben , kommenterte Robinson . 
Geist kommer fra nettopp tysk , og betyr ånd . 
Pjolter er den gode , gammeldagse sterke . 
Mye drukket i Danmark . 
- Så restauranten vil fremme Pjolterånden ? 
- Og faenskapen ! 
- Hva får deg til å si det ? 
- Skiltet på døra , det dødsbrune interiøret . 
Og innholdet i dette melkeglasset , sa Robinson og skålte i chinato , campari , gin og soda . 
Slurken varmet helt ned i den vinterkalde tåa . 
Pjoltergeist fikk et kvalitetsstempel allerede før den åpnet i slutten av september . 
Det skyldes at kokken kommer fra kritikerroste « Ylajali » og vinkelnerne fra like populære « St. Lars » . 
Menyen kombinerer det japanske , koreanske , franske og islandske kjøkkenet . 
Først fikk spiseparet en kald suppe av fermenterte grønnsaker . 
Fermentering , eller gjæring , er mye brukt i asiatisk matlaging . 
I Norge er rakfisk og surdeigsbrød kanskje de mest profilerte rettene i sjangeren . 
Suppa kom med østers og en god dose chili . 
Med et glass Riesling til smakte det veldig godt . 
Kjøkkenets konsept er å servere små-retter som kan deles . 
Men restauranten er blitt så populær at du må binde deg til « Zuperpakki » for å få et bord . 
Det er en sjuretters delemeny . 
Vinpakke derimot , det er for jåler , på Pjoltergeist skal du kunne slappe av , konsentrere deg om brennevinet og deretter dele ei flaske vin . 
Forstår vinkelneren at du er litt jålete , ja , så får du selvfølgelig et glass champagne til trøffelretten . 
Til bordet kom « kimchipannekaker » : kruttsterke vafler med reker , vårløk og majones . 
Og « takoyaki » : friterte akkarboller med ingefær og revet tørrfisk . 
- Jeg elsker dette , sa Fredag mellom munnfullene . 
- Det likner ikke på noe jeg har smakt før . 
Alle rettene serveres på solid finsk porselen , dekorert med mummitroll . 
- De gir deg finger " ' " n med dette barneserviset . 
- Finger " ' " n ? 
Jeg føler meg veldig velkommen . 
- Ja , da , men de er rebeller . 
Rebelske kokker serverer andehjerte på spyd og posjert egg med overdrevet mye dyr , hvit trøffel . 
Robinson og Fredag var over seg av begeistring . 
Og ennå var ikke kveldens høydepunkt servert : den koreanske grillmaten . 
Spisestilen var litt som på en helnorsk tacokveld , men i stedet for skjell , danderte gjestene maten på blader av hjertesalat . 
Kjøttet , nydelige skiver av ibericosvin , fikk plass sammen med koriander , chili , fritert rekeskall , fermenterte grønnsaker og ulike sauser . 
- Jeg får lyst til å gi den sjenerte kokken en god klem neste gang han kommer til bordet . 
Dette er jo en fest ! 
Pannekaker med blåbærsyltetøy var kanskje en litt snål avslutning , men Pjoltergeist vil være den sjarmerende raringen . 
Og det gjør restauranten til en av Oslo desidert mest spennende . 
robinson & fredag ; @ dagbladet.no 
Velg en tag for type anmeldelse ! 
En av disse : 
Nord og Natt : 
Små smaks-eksplosjoner i munnen 
Det er her du finner Tøyenløftet . 
- Det koker jo her , og det på en helt vanlig tirsdag , sa Robinson . 
Mellom nyåpnede spisesteder , en flunkende ny cocktailbar og det som må være landets stiligste barnebibliotek , passerte Robinson og Fredag både Tøyens urinnvånere , trendsensitive noen-og-tjueåringer , barnefamilier og en tidligere statssekretær i kulturdepartementet . 
Den kulinariske spydspissen i « revitaliseringen av Tøyensenteret » er Nord og Natt , et kombinert bakeri , kaffebar , bistro og en finere restaurantavdeling . 
Skandinavisk design Robinson og Fredag fikk bord på vindusrekka i et lokale med kjølig og mørk skandinavisk design , kombinert med lyst treverk . 
- Har dere bestemt dere , spurte den blide svenske servitøren som i løpet av kvelden viste seg å være både kunnskapsrik , oppmerksom og morsom . 
- Vi tar femretteren vi , sa Fredag . 
Vinpakke var ikke et alternativ på menyen , men Robinson og Fredag lot servitøren ta regien over drikkevarene . 
Ishavsrøye og lodderogn 
Første rett var et lite stykke ishavsrøye , servert med potet- og purreløkpuré , sylta agurk , solsikkekjerner og røkt lodderogn . 
Servitøren anbefalte en tørr Soave , som sto godt til fisken 
- Enkeltkomponentene er knallgode , men drukner fisken litt i smaken av potet og purre ? lurte Robinson . 
- Jeg synes ikke det . 
Den syrlige agurken og milde røyksmaken i rogna løfter dette til en høyere enhet , mente Fredag . 
Forretten var bare en munnfull , men vinen kom i en så uvanlig raus mengde at både Robinson og Fredag trodde det første glasset skulle dekke begge forrettene . 
Men , nei . 
Snart sto den svenske følgesvennen klar med to like rause glass Riesling fra Alsace til neste rett med det beskrivende navnet « Skogen » . 
Reinsdyr og jordskokk Reinsdyrtartar med bringebæreddik , fritert jordskokkskall , jordskokkskum , granbarpulver og fjelldronningchips - dandert på en glassplate over en flat treeske med mose , lav og kongler . 
- Eddiken balanserte reinsdyret godt , og Rieslingen klarte imponerende nok å hamle opp med den kraftige viltsmaken , sa Robinson , som nok en gang ga servitøren rett . 
- Dette var rett og slett fantastisk , sa Fredag og brukte fingeren til å få opp de siste restene av jordskokkskum fra glassplata . 
Solid og godt 
Hovedretten var den eneste som ga valgmuligheter . 
Fredag gikk for kylling , mens Robinson , som først var litt skuffet over at det ikke sto rødt kjøtt på menyen , valgte torsken og et glass Chardonnay fra Mâconnais . 
- Torsken fra Nordmøre er perfekt tilberedt i ovnen , med irrgrønn ertepuré , sprø bacon og fritert skorsonerrot . 
Smakene er gode , men det blir snarere solid og godt enn veldig spennende . 
Det rosa tranebærskummet skal løfte retten , men gir egentlig mer farge enn smak . 
Kyllingbrystet var herlig saftig etter å ha ligget fem-seks timer i ovnen , og kom med sesongens grønnsaker og lun potetsalat med seterost . 
Som en søndagsmiddag 
- Nå har vi beveget oss fra nynordiske eksperimenter til søndagsmiddag hos finere slekt nedover på kontinentet . 
Dette er trygt og tradisjonelt , men veldig godt , sa Fredag . 
En lett Chinon passet som hånd i hanske til de milde smakene i Fredags hovedrett . 
- Vil dere ha kaffe til den første desserten ? 
Eventuelt et snitt med svart pils ? 
Både Robinson og Fredag syntes svart pils hørtes spennende ut , og fikk hvert sitt kortreiste glass fra Dronebrygg som holder til i mikrobryggeriet i kjelleren på Kunstnernes Hus . 
Funky food 
En speltvaffel kom på bordet sammen med en slags brûlée på Munkeby-ost og tranebærkompott . 
- Dette var funky ! 
Med crispy sukkerhinne og samme farge som en crème brûlée , er det akkurat det man forventer . 
Men så kommer en smakseksplosjon av skarp ost i stedet , sa en lykkelig Robinson . 
- Dette smaker 17. mai-feiring på en seter i Valdres , utbrøt Fredag begeistret . 
Avslutningen var lakrisiskrem , som blant annet kom med estragonmarengs og müsli med bruspulver som ga små eksplosjoner i munnen . 
Med en søt Moscato fra Málaga i glasset og kveldssola inn gjennom vinduene , var det bare å lukke øynene for å forsvinne fra betongjungelen på Tøyen og ut i en lang , lys nordisk natt i naturen . 
Velg en tag for type anmeldelse ! 
En av disse : 
Litt på skrei 
Det er stadig like fjongt i Annen Etage . 
Det samme kan ikke sies om servicen og maten . 
Drøye fire år har gått siden Petter Stordalen snudde opp ned på de ærverdige lokalene over Theatercaféen og åpnet Eik Annen Etage . 
Prisnivået har vært sympatisk , men man har fremdeles følelsen av å være med i en litt eksklusiv klubb i denne elegante storstua . 
- Her satses det også nasjonalt for tiden , sa Robinson , etter å ha lest gjennom menyen . 
Det er fort gjort , for her tilbys bare tre , fire eller fem retters menyer , basta . 
- Sikkert behagelig for kjøkkenet med så få retter å forholde seg til , sa Fredag . 
- Og deilig for dem som ønsker å slippe valgets kvaler , sa Robinson , som foreslo full pakke , med vinmeny . 
Det ble straks skjenket en tørr Riesling i glassene . 
Det gikk fort , men Robinson mente servitøren sa det var en Kabinett Dönnhoff fra 2009 . 
Så kom fire appetittvekkere som satte anslaget for det som skulle bli et helnorsk måltid . 
Makrell , torskerogn , rakørret , røkt kveite , sennep , rømme og dill var noen av ingrediensene . 
- I alle fall kjente - og mer eller mindre kjære - smaker for en norsk gane , sa Robinson . 
Første forrett var en kremet fiske- og skalldyrsuppe med lysing , ørret , blåskjell og kongekrabbe . 
Suppa var syrlig og hadde et markant sting av fennikel , men ble litt i tynneste laget , syntes Robinson . 
Fredag ble minnet om barndommens fiskesuppe , og var måtelig fornøyd . 
Skrei var neste på menyen , innledet av et aldri så lite foredrag på svensk om torskens gytevandringer til norskekysten . 
En Maçon Villages tok over for Rieslingen , og fisken ble servert med brandade ( klippfisk og potetmos ) , rødbet confit og jordskokkpuré . 
Det hele så svært delikat ut , men Robinson og Fredag smakte seg fram uten akklamasjon . 
Fisken var dvask og manglet salt , og det var ikke så mye trøkk i tilbehøret heller . 
Skuffende på et sted som dette - midt i skreisesongen . 
Serveringen så langt hadde vært effektiv , og sjenerøs hva påfyll i glassene angår . 
Robinson og Fredag skålte , lente seg tilbake i de behagelige stolene , tømte glassene og nøt takhøyden . 
Etter hvert lurte de også på hvor det var blitt av kelneren . 
Omsider dukket han opp med en flaske Chianti Classico , for så å forsvinne igjen . 
Robinson og Fredag fikk god tid til å skru opp forventningene til kveldens hovedrett : 
Frilandsgris fra Jæren , et tiltalende skue når tallerkenene endelig kom på bordet . 
Her var både skiver av rosastekt filet og et stykke ribbe , med risoni , confiterte rotgrønnsaker og en saus på bokkøl . 
- Det sto ikke noe om at kjøttet var røkt , sa Robinson , noe skuffet . 
- Det er jo også veldig norsk , da , sa Fredag , som konstaterte at ribbestykket imidlertid var ovnsstekt , mørt og veldig godt . 
Men var smaken litt krevende ? 
Kunne det være bokkølet ? 
- Kan det være at vi nesten er avvent med å spise rotekte norsk mat på hovedstadens restauranter , foreslo Fredag , som tippet at « Annen Etages oster » nå ville føre oss ut i verden . 
Men , nei da . 
Her var det også gjennomført nasjonalt , med produkter fra ysterier på Ås , i Øvre Eiker og i Hemsedal . 
Heder og ære til norske osteprodusenter , men det er fremdeles et stykke igjen før vi kan ta opp konkurransen på dette området med land som Frankrike og Italia . 
Ostene var imidlertid perfekt tempererte og ble servert med bananbrød og to fortreffelige kompotter på svisker og portvin , druer og eple . 
Trøndelag var måltidets siste stopp , med tjukkmjølk fra Røros og sorbet laget på bærene av tindved , en løvbusk som blant annet vokser vilt rundt Trondheimsfjorden . 
- Snakk om norsk ! 
Og eksotisk ! 
Og godt ! utbrøt Robinson . 
Det hele var lekkert presentert med bringebær og en kraftig sjokolademousse , og representerte høydepunktet i rekken av retter som må betegnes som intet mindre enn et « nasjonalmåltid » . 
Fredag utfordret Robinson til en aldri så liten geografisk oppsummering . 
- Røros , Jæren , Hemsedal , Øvre Eiker og Ås ? 
Kongekrabbe fra Finnmarkskysten ? 
- Du har glemt nasjonalfisken , påpekte Fredag . 
- Lofoten , selvfølgelig ! 
Men dessverre , skreien var forglemmelig . 
Rusten kjempe 
Det eneste som føles storveis på ærverdige Grand Café er prisene . 
- Her sitter vi på historisk grunn , doserte Robinson . 
- Det var her i hjørnet Henrik Ibsen hadde sitt faste bord - hver dag , i ni år , fra 1891 . 
- Har han jobbet her siden den gang ? hvisket Fredag og nikket mot kelneren . 
Servitøren som hadde vist oss til bordet , var nemlig av den rutinerte typen . 
Han kom raskt med brød og et glass av husets champagne til hver - Veuve Cliquot , også kjent som « gul enke » . 
- Jeg får dessverre følelsen av noe traust og aldrende her i det som skal være Oslos storstue . 
Det er flott med tradisjoner , men det går en hårfin grense mellom elegant og gammel-modig , sa Robinson og skuet utover det halvtomme lokalet . 
- Ja , jeg gir deg rett i at det mangler litt på følelsen av klassisk atmosfære , nikket Fredag . 
Menyen virket lovende . 
Grand Café skriver at de « dyrker smaker fra vårt langstrakte land » , med « råvarer fra lokale , små produsenter » . 
- Sympatisk med drikkeforslag til hver rett på menyen - norsk øl , og vin på både glass og flaske , til hver rett , roste Fredag , som valgte hvit geitost fra Beito ysteri med honning , salat og pinjekjerner . 
Robinson gikk for en sommerklassiker til forrett : 
Gazpacho av tomat , agurk og melon med pannestekt kamskjell . 
Osten og den kalde suppa kom foruroligende kjapt til bordet . 
- Dette var skuffende , murret Robinson . 
— Suppa både ser ut og smaker som kald Rett-i-koppen tomatsuppe , friskheten fra melonen og agurken er helt fraværende . 
- To bleke kamskjell lå og duppet . 
- Geitosten min smaker veldig bra , men de kunne kostet på seg å lune den noe mer , og tilbehøret er sparsomt og uelegant . 
Dette kunne jeg laget hjemme , sa Fredag . 
Hovedrettene ga ikke større grunn til smil og glede , selv om de hørtes fristende ut . 
Robinson falt for grillet vågehval med tomatiserte grønnsaker og rødvinssaus , mens Fredag valgte bort både ristet steinbit med den samme geitosten som i forretten og biffen med bearnés . 
- Da får det bli confitert kyllinglår med soyabønner , trøffelolje og risotto . 
Servitøren kunne ordne et glass av den anbefalte flaskevinen til kyllingen , en Barbaresco fra Ricossa , og valgte ut en Côtes du Rhône fra Gabriel Meffrer som skulle stå bra til Robinsons hval . 
Han kunne fortelle at hvalen trolig var fanget i Lofoten , mottaket lå på Skrova . 
Og at selv om mange turister gjester Ibsens stamsted om sommeren , er det overraskende få utlendinger som stiller spørsmål ved den kontroversielle råvaren på menyen . 
— Hvorfor er halvparten fint stekt , mens resten er grått , seigt og trått ? 
Smaken er rik og god , porsjonen er stor , men tilbehøret er , igjen , noe jeg kunne laget bedre hjemme , hvisket Robinson . 
- Jeg er heller ikke imponert , sa Fredag . 
- Risottoen og kyllingen er like blasse på smak , trøffeloljen må de ha glemt på kjøkkenet , og vinen min er varm . 
Bedre ble det ikke da Fredag fant et stort hvitløkfedd i risottoen sin . 
Servitøren ble tilkalt , og hans eneste reaksjon var : 
- Ja , her har de vært rause med hvitløken ! 
Ingen beklagelse , ingen hyggelig gest da regningen kom . 
Da hadde Robinson og Fredag rukket å spise seg gjennom en traust sitronterte med marengs og bærsorbé , og « dagens kake » , som passet godt inn i følelsen av gammelmodighet . 
- Napoleonskake er godt , det , sa Robinson etterpå . 
- Men jeg sitter igjen med følelsen av forfinet institusjonsmat , at ambisjonsnivået begrenser seg til å ikke støte fra seg den eldre garde . 
Er jeg streng nå ? 
- Litt , men jeg er enig , sa Fredag . 
- Det skal være stas å gå på Grand Café . 
Og når vi betaler 2000 kroner for tre retter og tre glass vin til hver , finnes det mange andre steder som viser turistene « Smaken av Norge » både bedre og billigere . 
robinson & fredag ; @ dagbladet.no 
Velg en tag for type anmeldelse ! 
En av disse : 
Her er ikke en eneste munnfull kjedelig Bare deilige smaker . 
Fine priser . 
Jo da , det er mulig . 
- Men vi tar vel et glass champagne mens vi tenker likevel ? 
På Restaurant Fauna var kvelden ung , og kokkene mange . 
Robinson og Fredag hadde fått et av flere bord i det som vanligvis er et chambre séparée , og var skjønt enige om valget for kvelden : den faste femretters menyen ( 795 kroner ) og tilhørende vinmeny ( 695 kroner ) . 
I tillegg klarte ikke Fredag å stå imot fristelsen , og supplerte med en ekstrarett bestående av hummer og selleri . 
Men først kom små appetittvekkere i form av løvtynne kjeks med kyllingskinn og västerbottenost . 
- Vær så god . 
Og det er bare å spise med hendene , sa servitøren blidt . 
- Sympatisk , kommenterte Robinson . 
Ærlig og uformelt 
- Det er en av grunnene til at jeg er så glad i Fauna . 
De kombinerer lave skuldrer og en ærlig og uformell atmosfære med noen av landets beste smakskombinasjoner . 
Entusiasmen skulle vare hele kvelden , mens kjøkkenet sendte ut stadig nye høydepunkter . 
Først litt ferskost med morkler og tørket eggeplomme , så rognkjeks med endivesalat og svinesvor , før Fredags hummer dukket opp - sammen med selleri , grønne einerbær og en herlig , syrlig saus av fermentert selleri . 
Oransjevin Sistnevnte var perfekt matchet med en oransjevin fra Nord-Italia . 
- Spennende valg , mente Fredag . 
- Oransjevin er jo knapt en egen kategori , men omtales ofte som « den fjerde fargen » . 
Det var sånn de laget vin før man begynte å lage vanlig hvitvin , så produsentene har egentlig tatt opp en flere tusen år gammel tradisjon . 
- Denne er jo laget av Sauvignon Blanc . 
Så hvor er fargen fra ? lurte Robinson . 
- Det er fordi drueskallet og steinene får gjære sammen med vinen , på samme måte som rødvin , forklarte Fredag ivrig . 
Brokkolikompott 
Fra kjøkkenet fulgte perfekt stekte kamskjell med brokkolikompott og alger , og pannestekt skate med nykål , fennikel og smørsaus , godt matchet med henholdsvis Alsace-vin og italiensk Manzoni-vin . 
- For en maktdemonstrasjon ! 
Det er imponerende hvordan hver eneste munnfull har så mye kontraster - både i form av smak og konsistens , mente Robinson , og forsøkte å få de siste sauserestene opp på gaffelen . 
- Hver gang jeg har spist opp , har jeg bare lyst til å be om mer av det samme . 
- Vinene er også imponerende , synes jeg . 
Alle er gode alene , men de heves flere hakk når man kombinerer dem med maten . 
Her er det ingen tilfeldigheter , supplerte Fredag . 
Asparges og and 
Hovedretten var and fra Holte gård , tysk asparges og puffet bokhvete . 
- Det er ingen tvil om at det smaker godt , men kombinasjonen er ikke like spennende som mye av det andre , mente Robinson . 
Til dessert kom det sjokolade rullet i tørkede solbær , med hasselnøttis og flak av tørket melkepuré , og kjøkkensjef Bjørn Svensson dukket selv opp for å høre om det smakte . 
Etter drøyt fire timer og snaut 3500 kroner for et par glass champagne , fem og seks retter med tilhørende vinpakke , sto Robinson og Fredag igjen på fortauet . 
- Det er mye penger , men her på Fauna vil jeg si at det er verdt det , konkluderte Fredag fornøyd . 
- Det er en helt annen opplevelse enn mange av restaurantene som er et hakk billigere , og kan måle seg med dem som er langt dyrere . 
Og da har man jo råd til å spise ute en gang til også , mente Robinson . 
- Ja , sa Fredag . 
- Skal vi ikke bare bestille bord nå med en gang ? robinson & fredag ; @ dagbladet.no 
Velg en tag for type anmeldelse ! 
En av disse : 
Festningen har Oslos fineste uteservering 
Litt treg service , maten slett ikke verst . 
• Flere matsaker på db.no / mat 
- Er dette Oslos fineste uteservering ? 
Robinson betraktet panoramaet fra halvveis opp i murveggen på Akershus festning og nikket . 
- Uteserveringen til Ekebergrestauranten er også fin , men Festningen er bare et steinkast unna maset og ståket i « downtown Oslo » - hevet over havna og langt folkemengdene på Aker Brygge . 
Forrige gang Robinson og Fredag entret festningsområdet for å spise var det mørkt og vinter , men selv da var de begeistret over beliggenheten . 
Ettermiddagssol 
Nå glitret fjorden i sein ettermiddagssol , og små og store båter plasket rundt i havnebassenget like nedenfor . 
Denne dagen var været upåklagelig , men om det skulle endre seg er det greit å vite at uteserveringen holder åpent uansett . 
Ved behov slås varmelamper på , og tak og lettvegger kan raskt mobiliseres . 
Kjøkkenet , i hvert fall deler av det , flytter også ut på sommertid , og har en egen « chef " 's " menu » hvor man har valget mellom to forretter , to hovedretter og dagens dessert . 
I tillegg tilbys både blåskjell og burgere , salater og tapas , fish " ' " n chips og festningens skalldyrfat for to . 
En hyggelig kelner fra Sør-Europa beklaget at det norske vokabularet ikke var helt på plass ennå , men insisterte likevel på å kommunisere på norsk . 
Det gikk veldig bra . 
Han var ikke alene om å være språkmektig , i løpet av måltidet hadde Robinson og Fredag hatt kontakt med servitører fra Frankrike , Portugal og Sverige - på en blanding av norsk og engelsk . 
- Tiden med bare svenske sesongarbeidere er for lengst forbi , sa Fredag . 
Robinson hadde valgt å begynne med en Capresesalat , en klassiker som kanskje ikke byr på de største utfordringene for kjøkkenet , men når råvarene er bra og presentasjonen ditto , er det lite å klage på . 
Fredag , som hadde valgt « chef " 's " menu » , fikk saltet torsk til forrett , en lett og sommerlig rett , servert med skalldyrdressing . 
Utepils og burger 
Festningen har et imponerende vinkart , men siden sola skinte og sommeren endelig hadde gjort sitt inntog i hovedstaden , fikk « utepilsen » æren av å akkompagnere rettene denne kvelden . 
Under tvil hadde Robinson bestilt hamburger til hovedrett . 
Hovedstaden har de siste åra riktig nok fått en rekke spisesteder som tar den erke-amerikanske retten på alvor . 
Det gjør heldigvis også Festningen . 
Kjøttet var grovmalt og lyserødt , saftig og smaksrikt , og servert i et focaccia-liknende brød med smeltet ost , tomat , salat , sur agurk . 
Ved siden av kom en liten bøtte med pommes frites og en skål hjemmelaget aioli . 
- Slett ikke verst , sa Robinson fornøyd . 
- Priset til 245 kroner , skulle det bare mangle , mente Fredag , som nøt nok en rett fra havet , et stykke grillet havabbor servert på en seng av fennikel . 
Fiskeskinnet kunne vært en tanke sprøere , men konsistens og smak var bra . 
De små nypotetene som ble servert ved siden av , var fulle av sødme . 
Rikelig med irrgrønne erteblomstblader understreket sommertemaet . 
Selv om uteserveringen var langt fra full , hadde servitørene nok å gjøre . 
Velg en tag for type anmeldelse ! 
En av disse : 
De var i hvert fall ikke plagsomt oppmerksomme , så når det midtveis var behov for mer fludium krevde det en viss veiving , vinking og venting fra Robinson og Fredag sin side . 
Sent , men godt Måltidets avslutning , vaniljekrem med jordbær , lot seg også vente på . 
Den smakte for øvrig slett ikke verst og utgjorde et fint punktum på et hyggelig og sommerlig måltid servert i usedvanlig vakre og stille omgivelser midt i storbyen . 
Det var for lengst blitt kveld , men sola hang fremdeles høyt på himmelen over Oslo Vest . 
Et enormt cruiseskip seg sakte utover fjorden og etterlot en serie late dønninger . 
- Dette er sentrums flotteste uteservering , slo Fredag fast . 
- Mat og service ikke er helt på samme nivå , men på en fantastisk kveld som dette føles det ikke så farlig . 
Robinson og Fredag : 
Sørgelig tapas på Salsa de Paris Lyst på tapas ? 
Det finnes mye bedre alternativer i Oslo . 
- Hva passer bedre enn litt fyrig spansk tapas en kald høstkveld , smilte Robinson forventningsfullt og forsvant ned trappa på en rød løper , til kjellerlokalet som huser Oslos eldste tapasrestaurant . 
Det er i hvert fall det de reklamerer med på hjemmesiden . 
Franske fristelser 
Og med nye eiere har det gamle stedet lagt til franske fristelser blant tapasrettene . 
Dessuten er de tre hovedrettene merket med franske stavemåter . 
Lokalet derimot ser ikke ut til å ha gjennomgått nevneverdige forvandlinger . 
- Befriende ujålete , ikke en eneste restaurantstylist har vært innenfor disse mursteinsveggene , bemerket Robinson og så på dekoreringen med vinflasker og en broket forsamling malerier . 
- Men hva gjør den ridderrustningen med to norske flagg under armene ? undret Fredag , før en smilende servitør viste vei til bordet , og la fra seg menyer og et slitent eksemplar av vinkartet . 
Robinson og fredag mente cava var passende følge når menyen skulle granskes . 
Servitøren som skjenket vann , kunne ikke nok engelsk til å fikse akkurat det , men hentet raskt hjelp . 
Ingen god start 
Franske og spanske flagg ved hver rett gjorde det enkelt å manøvrere blant landenes spesialiteter , og mens Robinson mente manchego-ost var et must for ethvert tapasmåltid , lot Fredag seg friste av foie gras dampet i konjakk , vel vitende om at det kunne ende med debatt i spaltene . 
- Tataki Saumon , saltet laksefilet som er lagt i havsalt i seks timer og deretter vært innom stekepanna , det har jeg lyst til å prøve , sa Robinson . 
- Dessverre , vi er gått tomme . 
Vi lager bare litt hver dag fordi det ikke tåler å ligge så lenge , meldte servitøren . 
Robinson så på klokka , og syntes halv sju var vel tidlig å gå tom for en rett . 
Så ble det i stedet kamskjell , tortilla , scampi og dadler . 
Og brød og aioli . 
- Hm , olivenbrød som likner mistenkelig det man kjøper på Meny , og aioli som smaker kjøpemajones med hvitløk , var ikke en god begynnelse , konstaterte Fredag . 
- Og når man serverer skinke på en spansk restaurant , bør den smelte på tunga , påpekte Robinson og tygget og tygget . 
Hvor blir det av den fyrige spanjolen ? 
Både Robinson og Fredag mente rødvin på glass passet en helt vanlig tirsdagskveld , og da var valget enkelt , Salsa de Paris har én rødvin på glass , nemlig en Hacienda Lopez de Haro , Crianza . 
- Til en pris av 79 kroner glasset kan vi kanskje ikke vente oss det beste , men dette var kjedelig , her burde valgene vært flere , sukket Fredag , tok en bit av kamskjellet med ertepuré , og sukket nok en gang . 
- Nå føler jeg meg sytete , men bitte små kamskjell uten stekeskorpe , og med en anonym puré til , hvor blir det av den fyrige spanjolen ? 
Gambas al peri peri , burde da være et godt valg , men igjen endte det med skuffelse . 
Her hadde ikke kokken vært rundhåndet med verken chili eller hvitløk . 
Sausen hadde en god tomatisert smak , men uten antydning til spenning . 
- Vel , vi har i hvert fall fått mat , jenta på nabobordet lurte nettopp på om de noen gang kom til å få noe å spise på , sa Robinson og la til at akustikken under mursteinsvelvingene ikke var den beste . 
Velg en tag for type anmeldelse ! 
En av disse : 
Og når bordene står er plassert tett , er det lett å føle at man er en del av nabogjestenes samtale . 
- Nam , dette var i hvert fall godt , smilte Fredag og gomlet dadler surret med god og sprøstekt bacon . 
Tortillaskuffelsen 
Dermed gjensto det å smake på tortillaen som var siste rett på bordet . 
Robinson så for seg tortilla sånn man får den i et hull i veggen i en spansk by , med mye potet og løk . 
Så var det verken mye potet eller løk , det var en del sjampinjong og altfor mye egg . 
- Som å spise omelett , surmulte Robinson og konkluderte med at når regningen for seks tapasretter og fire glass vin nærmer seg ni hundrelapper , bør smakene være langt mer spennende . 
- Denne byen har nok av gode tapasrestauranter å velge mellom , da holder det ikke å være den eldste , påpekte Fredag . 
Ingen gourmetopplevelse på Oslos tak 
Det er bare én grunn til å oppsøke Ekebergrestaurantens uteservering . 
Fredag var strålende fornøyd over å ha kapret seg et bord helt ytterst over hovedstaden . 
Sola var varm , himmelen blå , trærne irrgrønne , og lufta - full av røyk . 
Fra kjøkkenet i det ene hjørnet av uteserveringen foran funkisperla i Ekebergåsen , veltet røyken . 
Gjennom den kunne gjestene skimte et par hvitkledde stakkarer , som harket og hostet , mens de etter beste evne forsøkte å vifte bort røyken fra rødkantede øyne . 
I en røyksky - Koselig med grill , sa Robinson . 
- Men det spørs om kokkene er enige i det . 
Kanskje noen burde ringe til arbeidsmiljøkontrollen , eller noe sånt ? 
Det kan da umulig være sunt å jobbe i en sånn røyksky over tid . 
- Vel , vel . 
Men utsikten er flott , da , insisterte Fredag . 
Uteserveringen til Ekerbergrestauranten er populær . 
På varme sommerdager valfarter både fastboende og besøkende til den romslige plassen høyt over bykjernen . 
Grunnen er åpenbar . 
Men lever maten opp til samme nivå ? 
Dele Robinson og Fredag lurte på om det var mulig å dele en salat med kyllingconfit til forrett . 
Det var det . 
Så valgte de bort pizza , hamburger og moules frites , og sto igjen med « dagens kjøtt » og « dagens fisk » . 
Til « dagens pris » , som viste seg å være 240 kroner . 
- Det er entrecôte med bearnés og stekte rattepoteter , og havabbor med byggryns-risotto og safran , sa en godt over snittet travel servitør . 
- Safran hva for ? no ? lurte Fredag , men servitøren var allerede langt utenfor høre-vidde . 
Nyt utsikten Fredag så på Robinson , som trakk på skuldrene , og så gjorde de det eneste enhver fornuftig person i en slik situasjon gjør : 
Nyter øyeblikket . 
Og utsikten . 
Vinden hadde nå snudd og fettet på grillkullet hadde brent opp , så røyken var ikke lenger så plagsom , verken for gjestene eller kokkene . 
Et improvisert foredrag fra Robinson om høyhus-bebyggelse og byplanlegging ble avbrutt av forrettens ankomst . 
Det var hyggelig at det gikk an å dele , og salaten smakte bra , kyllingen likeså , selv om den kom i ordinær , stekt utgave og ikke som confit . 
Ikke som bestilt 
Utvalget av vin på glass er greit nok , og når man kjøper det , gjør det ingen ting om servitøren kommer med flaska til bordet og skjenker opp - så man ser hva man faktisk drikker - i stedet å få klasket et par fylte glass på bordet og haste videre , som her . 
Hovedrettene kom ikke lenge etter , og som forretten avvek de fra servitørens beskrivelse . 
Jo da , det var både entrecôte og havabbor - og rattepoteter , men her var verken bearnés eller byggrynsrisotto . 
I stedet var her henholdsvis grønn asparges , cherrytomater , auberginepuré og rødvinssaus til kjøttet , og aspargesbønner , erter og søtpotetpuré med safran til fisken . 
- Skinnet er i tøffeste laget , men smaken er ok . 
Konsistensen likeså . 
Og grønnsakene er sprø . 
Hvordan var kjøttet ? lurte Fredag . 
Røyksmak 
- Kraftig grillsmak . 
For ikke å si røyksmak . 
Og nok nærmere well done enn medium rare , som ble bestilt . 
Men tilbehøret er godt . 
Det hadde nok vært enda bedre hvis det ikke hadde vært kaldt . 
Om feilen ligger hos kjøkkenet eller i logistikken , skal være usagt , sa Robinson og hevet glasset med Ripasso . 
Desserten , to kuler is og en kule jordbærsorbé til førti kroner stykket , inkludert litt sjokoladestrø , tre-fire blåbær og et jordbær , var ikke et røverkjøp . 
Den gjorde heller ikke noe for å heve helhetsinntrykket . 
Ut fra dette besøket å dømme er ikke Ekeberg-restaurantens uteservering stedet for de store gastronomiske opplevelsene . 
- Jo da , sa Fredag . 
- Men , se på den flotte ... 
Robinson avbrøt . 
- Ja , ja , ja . 
Jeg vet det . 
Utsikten er flott . 
Og skål for den ! 
Velg en tag for type anmeldelse ! 
En av disse : 
Italienske overraskelser 
Et besøk på Baltazar er en krevende øvelse i måtehold . 
Baltazar er en profilert italianer , kjent for å ta godt vare på gjester og ganer . 
Du kan velge alt fra fire ( 595 kr ) til elleve retter ( 1150 kr ) . 
Robinson og Fredag går for fire . 
Det tar ikke lang tid før et utvalg deilige småretter er på bordet . 
Crostini ( oljeristet brød ) med klippfisk , kaviar og røkelaks . 
— Mmm , sier Fredag . 
Før vi vet ordet av det er det kommet seks nye crostini til bordet . 
Denne gangen med kyllingleverpaté , kveite og parmachips . 
Med seg har servitøren også grissini ( brødstenger ) med aïoli . 
Og en kurv full av nybakt brød . 
— God start , konstaterer Fredag etter en munnfull med perfekt stekt kveite . 
— Men dette er en krevende øvelse i måtehold . 
Alle disse godsakene på bordet før vi har rukket å begynne på fireretteren . 
Samtidig er det vanskelig å kritisere en restaurant for å være for sjenerøs , smiler Robinson . 
Til forrett velger Fredag « Østersoverraskelse » , mens Robinson går for kalvetartar . 
— Lekkert , utbryter Fredag og titter ned på tre lubne østers . 
Den første forsvinner med et slurp . 
— Den salte østerssmaken er balansert med søtlige råvarer som sukkererter , granateple og gulrot . 
Dette er sjømat på sitt beste , sier Fredag og ser spørrende mot Robinsons kalvetartar . 
— Nydelige råvarer , svarer Robinson . 
— Det er klasse over servitøren vår , sier Robinson . 
— Og han snakker til og med norsk , spøker Fredag og sikter til invasjonen av svensker som sies å være de mest serviceinnstilte nå til dags . 
Det er klart for den første av to hovedretter . 
Italienerne har et nesten religiøst forhold til pasta og risotto , så Robinson bestemmer seg for å teste husets hjemmelagde pasta med hummer . 
Fredag føler seg ikke frelst og går for kald tomatsuppe med sjøkrepscarpaccio . 
— Dette blir bare bedre og bedre . 
Mild smak av tomat og rå sjøkreps smaker skjønt , sier Fredag . 
Lørdagsklientellet er sammensatt . 
Robinson og Fredag liker utsikten fra mezzaninen . 
Det er ståhøyde ved bordet , men derfra heller taket nedover mot gulvet . 
— Jeg kan ikke noe for at jeg tar meg selv i å synes synd på servitørene . 
De går som vindskeive master mellom kjøkkenet og bordene , sier Fredag . 
Spiseparet flytter fokus fra servitørens skakke nakke til hovedrett nummer to . 
— Se på denne , ivrer Robinson og viser Fredag den gullglitrende skinnstekte makrellen . 
— Den smelter i munnen . 
Så utrolig perfekt stekt og så fersk , sier Robinson . 
Men tilbehøret , couscous og emulsjon med ansjos og brønnkarse , er dessverre ikke så spennende som det hørtes ut som . 
Vinkartet på Baltazar er dominert av Italia . 
Robinson og Fredag fikk en vinpakke satt sammen av servitøren — til 148 kroner glasset . 
— Det er litt stivt , sier Fredag . 
— Enig , svarer Robinson og tar en slurk av den toscanske chardonnayen som ble servert til makrellen . 
— Men vinvalgene de har gjort for oss , er nesten verdt det . 
Fredag har bestilt svin som andre hovedrett . 
Det serveres med jordskokkpuré , linser , brasert løk og løkringer . 
— Kjøttet er saftig og velsmakende , men tilbehør og presentasjon får det til å minne om en tradisjonell juletallerken . 
Rett og slett litt nedtur , sier Fredag . 
Robinson og Fredag velger å sette punktum med friske bær og melkesorbet . 
Desserten med knust marengs og en mild smak av lakris sender spiseparet til desserthimmelen . 
De daler raskt ned igjen . 
— Jeg som er så glad i dessert . 
Fire munnfuller søtt og det er slutt . 
Det er gnient , sier Robinson . 
Skuffelsen varer ikke lenge . 
Baltazar har alltid en bonusdessert på lur . 
Til bordet kommer små skåler med sitronpannacotta , brownie og marshmallows . 
— Jeg er blid igjen , smiler Robinson . 
— Så blid at du vil ta turen igjen ? spør Fredag . 
— Ja , vi gir dem en sjanse til . 
Men det haster ikke . 
Bokbacka : 
Et av de beste måltidene på lenge Verdens beste fries og sjøkreps gir terningkast seks . 
- Skal vi spise den potteplanta der ? 
Robinson måpte da det plutselig stod en stor busk på bardisken . 
Det var visst forretten . 
En renne rundt potta var fylt med rariteter . 
Og det skulle spises med hendene . 
Det var godt de hadde fått varme , fuktige håndklær først . 
Utsøkte smaker 
Men smakene som lå rundt « Treet » , som retten heter , var utsøkte . 
Spesielt den ristede kavringen og kremosten i bunnen . 
Selv om det var litt vanskelig å få i seg . 
- Har dere vurdert å gi folk bestikk , undret Robinson . 
- Vil dere ha det , spurte kelneren uten å svare på spørsmålet . 
Robinson kikket seg rundt . 
Det stod flere trær på bordene - folk lo av det , synes visst det var litt festlig . 
Robinson ristet på hodet . 
- Ikke vær så surmaget , sa Fredag og nippet til hvitvinen som vinkelneren hadde anbefalt til femretteren - som ble en sjuretter etter at kelneren nærmest hadde insistert på at Robinson og Fredag skulle legge sjøkreps og fries på toppen . 
Gourmet i baren 
Å sitte ved en bar på en gourmetrestaurant virker litt fremmed , men viste seg å være en morsom og intim måte å spise på . 
Du kan småprate med kelnere , glane på de andre gjestene og komme tettere på følget ditt . 
Det finnes bord , men da må du be om det i forveien . 
Der seilte det to porsjoner med røykt egg , spinat og ørretrogn over bardisken . 
- Mmmm . 
Nydelig . 
Måtte det fortsette sånn , sa Fredag henført . 
Det gjorde det ikke . 
Det ble bedre . 
Fresende steinblokk 
En fresende steinblokk lå plutselig på bardisken . 
Med to rå sjøkreps på . 
Robinson ble sittende og se de små skalldyrene krølle seg før de forsiktig ble lagt på tallerkener . 
- Er det mulig ? 
Jeg innser nå at jeg ikke har smakt sjøkreps før . 
Dette er så friskt og ferskt at det er ... noe helt annet . 
Tartar på angus , med brokkoli , rømme og løyrom var neste rett . 
- Altså , jeg tror ikke jeg har smakt saftigere og mer smakfullt kjøtt noen gang , og løyromen gir en herlig kontrast , sa Fredag . 
Robinson var mer opptatt av å følge med bak baren . 
Hvordan skulle de gjøre « Treet » rent for neste runde ? 
Joda , mannen bare pirket ut rennene og vasket dem skikkelig . 
- Skjerp deg , sa Fredag . 
Treffsikker vinpakke 
Når du skal gjennom en sjuretter , går det mer vin enn du tror , selv med vinpakke . 
Vinkelneren viste seg å være meget treffsikker . 
Og raus med påfyll . 
Det var lekre viner fra bourgougne , kraftige røde italienere . 
Han var full av historier og tok seg god tid . 
- Jeg liker svensker , sa Robinson . 
- De forstår verdien av small talk . 
Morsom innpakning 
Maten på Bokbacka har en morsom innpakning . 
Trekasser , stein , og ja , potteplanter . 
Det gir hele besøket en ekstra dimensjon . 
« Perfekt fries » , kaller de det i menyen . 
- De legger lista høyt med et sånt løfte , sa Fredag , mens kokken skjøv to kremmerhus med avispapir over til dem . 
Med hvitt dryss av trøfler . 
Og en søt amerikansk øl til . 
Robinson kastet seg over de lett brunsvidde potetstengene som glinset av fett . 
- Vet du hva ? 
Dette er verdens beste fries . 
Er det lov å be om mer , spurte Robinson , som tømte det fettete kremmerhuset før Fredag hadde smakt på sine . 
Det var på tide med noe hvitt . 
Mykt torskekjøtt 
Fredag mente kombinasjonen mykt torskekjøtt og salt torsketunge var optimalt . 
Robinson måtte si seg enig . 
Orker vi mer nå , da ? 
Sa Robinson og lente seg tilbake i stolen . 
Duroc gris med grillet purre viste seg å være en nydelig avslutning på måltidet . 
Mør og kraftig i smaken . 
Menyen fristet med geitost , og de falt for fristelsen . 
Kremet og fyldig . 
Dyrt og deilig 4500 kroner lød sluttsummen . 
Det koster å være kar . 
- Ja , når du sier det , det er jo nesten bare menn i dress her . 
Sikkert med feit representasjonskonto , sa Fredag . 
- Men når det er sagt : 
Dette er et av de beste måltidene jeg har hatt på en god stund . 
Og sjøkrepsen og « " fries'en " » alene var verdt prisen . 
Velg en tag for type anmeldelse ! 
En av disse : 
Oslos beste pho-suppe får du i en lakserosa grotte Noen av rettene på Viet Nam House er rene kuppet . 
I mylderet av hovedstadens eksklusive og stjernebestøvede restauranter , hadde Robinson og Fredag søkt mot det motsatte denne januar-kvelden . 
Inn i et hull i veggen . 
Nærmere bestemt en dryppsteinsgrotte laget av lakserosa pappmasjé , i en sidegate fra Torggata . 
Gresk tempel 
- Et « du tror det ikke før du får se det » -sted , konstaterte Robinson frydefullt etter å steget inn gjennom inngangsdøra som var formet som et gresk tempel med skråtak og doriske søyler . 
Vel inne i Viet Nam House , som grotten ganske enkelt heter , skottet Fredag opp i den buede himlingen . 
- Det var visst en tidligere eier som innredet stedet , da det var gresk restaurant her . 
De nåværende innehaverne har bare pyntet med noen vietnamesiske plakater på innsida av grotteveggene . 
Sammenliknet med alle spisestedene her i byen som er designet ned til minste tannpirker er det noe befriende over det hele . 
Vennlig 
Men hva med maten ? 
Hvilken planet ville den komme fra ? 
En vennlig servitør var straks på pletten med menyer , som viste seg å inneholde et mylder av asiatiske retter , med Vietnam som geografisk episenter . 
- Jeg vil anbefale nummer 11 , pho-suppa vår med storfekjøtt i . 
Vår-rullene våre er også populære , både de ferske og friterte , guidet servitøren . 
Robinson og Fredag var litt skuffet over drikkeutvalget . 
Ingen Sabeco , Habeco , ikke engang Tiger eller en slurk vietnamesisk San Miguel-øl å få ? 
Men så skulle smilene vende tilbake . 
Fresht 
- Mmm . 
Virkelig fresht , smattet Fredag med fersk , kald vårrull mellom pinnene , dandert med store reker , svinekjøtt , glassnudler og aromatiske urter i rispapir , med en peanøttsaus som dipp . 
De friterte , varme vårrullene var også helt på høyden . 
Og helt annerledes . 
Her dukket den karakteristiske vietnamesiske fiskesausen opp som tilbehør , iblandet lime og chili . 
Det skal her tas et lite forbehold om at begeistringen over maten også må sees i forhold til pris og forventninger . 
I den rosa grotten var begge deler latterlig lave . 
- 58 kroner per forrett som smaker så godt , er et aldri så lite kupp , konstaterte Fredag . 
Perfekt pho 
Måltidets høydepunkt skulle likevel vise seg å være signaturretten : 
Da kelneren plasserte en diger terrin med pho-suppe mellom dem , var det bare å snuse i seg aromaene av mildt krydret kraft , perfekt stekt storfekjøtt og eggenudler . 
En skål med thaibasilikum , knaskende sprø bønnespirer og sitron ble servert ved siden av . 
- Denne suppeporsjonen koster 98 kroner og rekker til oss begge . 
Også uavhengig av prisen er det noe av det bedre jeg har spist i forbifarten på veldig lenge . 
Så friskt , så varmende , så ... tvers igjennom sunt , sukket Robinson og slurpet i seg suppe til siste lille skvett . 
Noe som ikke var så enkelt siden den først ble servert med spisepinner . 
Etter hvert ble både skje og gaffel framskaffet og inntaket gikk atskillig enklere . 
Da hovedrett nummer to , biff i szechuan-saus , ankom , var vennene allerede stappmette . 
- Under 600 kroner for alt dette er en utmerket deal i januar , oppsummerte Robinson da de vagget ut av grotten igjen , tilbake til planet Jorden og Oslos sosialrealistiske virkelighet . 
Fredag nikket . 
- Det er ikke mulig å gi et sted med såpass moderate ambisjoner terningkast fem , men innenfor kategorien « good value for money » snakker vi en bunnsolid firer . 
Det absurd-koselige interiøret er i seg selv grunn til å komme tilbake . 
Velg en tag for type anmeldelse ! 
En av disse : 
Pepperkongekrabben verdt hele besøket på BA53 Enda en restaurant der små retter fort blir til stor regning . 
• Flere matsaker på db.no / mat - Enda en tapasrestaurant ? 
Robinson og Fredag hadde nettopp blitt informert av en purung , men svært oppmerksom servitør , at på BA 53 , var alle rettene på størrelse med ordinære forretter , og at de måtte beregne fire stykker for å bli god og mett . 
Fredag sukket . 
- Er det ikke blitt mange steder der man betaler mye og får lite på tallerkenen ? 
Robinson trakk på skuldrene . 
- Jeg skjønner hva du mener . 
Men er det så dumt å få smake på mange forskjellige ting ? 
Og hvis maten er så bra som ryktet sier , er kanskje ikke prisnivået så ille . 
- Vel , sa Fredag . 
- Vi får se . 
Fristende meny I Bygdøy allé 53 , i lokalene som blant annet har huset gourmetrestauranten Magma og fram til ganske nylig var en filial av den folkelige restaurantkjeden Egon , åpnet nylig BA 53 dørene . 
Trykket fra publikum synes å være bra , Robinson og Fredag fikk tre timer til rådighet . 
Takket være effektiv service , gikk det fint . 
- Jeg har lyst på alt , jeg , sa Fredag , som hadde kommet i betraktelig bedre humør etter å ha lest menyen . 
Foruten et par-tre delikatesser anbefalt til aperitiffen , inneholder den 18 retter . 
Robinson nikket og stemte i . 
Etter litt rådslagning med servitøren ble det valgt fem forskjellige retter fra det våte element , og to fra landjorda . 
Når det ble slik , bestemte de seg like godt for å fortsette med en Sancerre fra Claude Riffault , en mineralrik og frisk vin , som de også hadde valgt som aperitiff . 
- Ikke dumt . 
Nei , slett ikke dumt . 
Sverdfisk og avokado Robinsons sverdfisk kom i små , så vidt stekte biter , sammen med avokado , koriander , sesam og teriyakisaus . 
En ypperlig start . 
Fredag var ikke like fornøyd med sine kamskjell servert med trøffel og sellerirotpuré . 
- Her må de delikate og skjøre kamskjellene melde pass . 
Sammen med så kraftige saker er de redusert til en svak hvisken av hav , sa Fredag . 
Neste rett gikk det bedre med . 
Mye bedre . 
- Himmelsk ! 
- Fantastisk ! 
Superlativene fløy fram og tilbake over « pepperkongekrabbe » , som var nettopp det - grillet i skall med en søtlig og delikat saus og toppet med vårløk . 
Saftig og smaksrik . 
Myk og spicy . 
En rett i særklasse . 
Porsjonen var ikke liten , men både Robinson og Fredag mente den var så god at den gjerne kunne vært , to- , tre- ja , fire ganger så stor Oppjazzet tørr flyndre Neste ut for Fredags vedkommende var skatevinge med glasert svinekjake , rosiner , eddik og olivenolje , mens Robinson hadde latt seg friste av en oppjazzet variant av klassikeren sole meunière . 
Her kom flyndrefisken ikke med smør og kapers , men med brokkolipuré og en lett , men smakssterk saus på blåskjell og hvitvin . 
Nå var det ikke Robinson som hadde trukket det lengste strået . 
Om tilbehøret var aldri så bra , var fisken så tørr at den nesten smuldret i munnen . 
Fredags skate var bedre , men hvorvidt det var en genial idé å servere den med svinekjøtt , var Fredag usikker på . 
- Når det er sagt , å hoppe etter kongekrabba hadde selv neppe Wirkola klart med stil , sa Fredag . 
Bra kjøtt 
Siste rett ut var langstekt oksebringe med hylleblomstsyltet løk , friterte løkringer og bearnéssaus til Robinson , og lam med honningsennepsaus , sellerirot og spinat til Fredag . 
Ikke noe å si på kjøtt eller tilbehør , verken hos Robinson eller Fredag . 
Dessertene , solbær med kondensert melk og kremost på shortbreadbunn og sitroncurd med yoghurtis , utgjorde en lett og lekker avrunding på et godt måltid . 
Med en snittpris på 150 kr. pr. rett , ganger fire - pluss dessert - blir en middag på BA 53 ikke direkte billig , så Fredag hadde nok et poeng . 
- Men , hva sier du ? 
Er dette et sted du vil besøke igjen ? lurte Robinson . 
Fredag nikket , om ikke spontant og entusiastisk , så ganske ettertrykkelig . 
- Men ... Tror du det er lov å bestille tre porsjoner pepperkongekrabbe ? 
Velg en tag for type anmeldelse ! 
En av disse : 
Oksekjaken med polenta det soleklare høydepunkt Trattoria Popolare holder ennå høyt nivå , men ikke alt er like godt . 
- Ah ! 
I denne kulda passer det perfekt med en liten Italia-reise , sa Robinson fornøyd og hengte av seg yttertøyet . 
Ute var det ti bitende kuldegrader . 
Inne på den populære restauranten Trattoria Popolare på Grünerløkka var det ... ikke helt varmt nok . 
- Jeg synes de kunne spandert mer strøm . 
Ingenting er jo bedre enn et varmt restaurantlokale når det er så kaldt ute . 
God atmosfære 
Når det er sagt , atmosfæren ellers var langt varmere enn Robinson og Fredag . 
Både i drop-in-avdelingen i første etasje og den mer staselige andreetasjen med bordbestilling var det over halvfullt . 
Sist gang Robinson og Fredag var innom , beskrev de fireretteren som « en forbasket god deal » . 
Spørsmålet var om kvaliteten fortsatt var den samme . 
Les også : 
Syv ting du bør ha i skapet for å lage italiensk mat . 
Begge lot seg friste av et glass Casa Coller Prosecco mens de tittet på menyen . 
De ble raskt enige om en « sharing meny » til 590 per snute . 
Det skulle bestå av både antipasti , primi platti ( pasta ) , pesce ( fisk og skalldyr ) , carne ( kjøttretter ) og dulce ( dessert ) - til sammen rundt femten mindre deleretter fordelt på fem serveringer . 
- Det er det nærmeste dere kommer et autentisk italiensk måltid , lovet kelneren . 
Fat på fat 
- Det er jo vanskelig å motstå . 
Dessuten er jeg veldig sulten , og dette høres ut som et raust måltid - akkurat slik italiensk husmannskost skal være , mente Fredag . 
Noen minutter senere ankom kelneren med seks små fat med forretter . 
- Dette bordet er ikke helt bygget for en sharing meny , innrømmet hun mens hun omrokkerte på bestikk og glass og gjorde sitt beste for å presse inn alt . 
- Men jeg pleier å si at det ordner seg hvis maten er god . 
Det hadde hun helt rett i . 
Bare noen minutter senere hadde Robinson og Fredag fortært flere av munnfullene og stablet de tomme fatene oppå hverandre . 
Litt ujevnt 
- Høydepunktet er denne Tomino-osten pakket i parma-skinke , synes jeg , mente Fredag . 
Robinson satte også pris på de to sortene salami og røkt laks med mascarponekrem og dill . 
Squashsalat med parmesan og bønnesalat med ansjos var ikke like spennende . 
- Men nivået generelt er absolutt fortsatt høyt , mente Fredag . 
Neste servering besto av to pastaretter - begge ravioli , med henholdsvis potet og purreløk , og oksehale og spinat . 
- Det er absolutt godt , men ikke spesielt spennende . 
Det hadde ikke skadet med litt mer kontrast i smakene , sa Robinson . 
Den anbefalte vinen - en Unlitro 2014 , passet godt til uten at den løftet måltidet nevneverdig . 
Noe nydelig , noe tørt 
Det gjorde derimot noen av de tre fisk- og skalldyrrettene , som dukket opp bare et par minutter etter at Robinson hadde tatt den siste biten med ravioli . 
Særlig stekt lysing med tomat og løk fikk fram superlativene . 
- Passe stekt , fin syrlighet og godt tilbehør . 
Dette likte jeg , sa Fredag . 
- Blåskjell i hvitvin er også en sikker vinner . 
Men gambas med estragonsmør ble faktisk på den tørre siden , mente Robinson . 
Også de tre kjøttrettene ble en litt blandet opplevelse . 
Oksekjake med polenta og hjemmelaget italiensk salsiccia med steinsopp bød på rause og gode smaker . 
- Åh , kom det henført fra Fredag ved første tygg . 
- Denne oksekjaken er så mør at den nesten renner av gaffelen . 
Dette er det soleklare høydepunktet så langt . 
Skuffende svin 
- Det er mer enn man kan si om svinekjøttet med parmesan og sjysaus , mente Robinson . 
- Det var verken spesielt mørt eller særlig spennende , synes jeg . 
Måltidet ble rundet av med vaniljepudding med rosiner , klementin og kjeks , uten at det ble noe spesielt minneverdig punktum . 
- Noen av rettene var virkelig gode , men jeg synes kvaliteten var i overkant varierende , mente Fredag . 
Regningen endte i underkant av 1900 kroner , inkludert tre glass vin til hver . 
- Jeg vil ikke kalle det forbasket billig , men det var jammen mye mat for pengene , sa Robinson og klappet seg på magen . 
Velg en tag for type anmeldelse ! 
En av disse : 
Restaurant Monsun : 
Herlige diskoruller og forbudt sushi Asiatisk og sunt for viderekomne . 
- Forbidden sushi , hva er det ? 
Robinson hadde bladd gjennom menyen til Monsun , som spesialiserer seg på sushi , maki og nudler med en pan-asiatisk vri . 
Og altså , « forbudt sushi » . 
Etter litt nærlesing framgikk det at denne varianten er laget av svart ris uten tilsetninger , et eksempel på « clean eating » , et konsept Monsun etterstreber . 
Keisermat 
Ifølge menyen skal den svarte risen har flere antioksidanter enn blåbær , og under Ching- og Ming-dynastiene i Kina var det bare keiseren som hadde lov til å spise den eksklusive risen 
- Det må vi bare prøve , sa Fredag . 
Monsun startet som en nabolagskafé på Rodeløkka i Oslo , men åpnet i fjor høst på Grünerløkka . 
Interiøret er enkelt og røft , og innehaverne nevner både SoHo i New York og Soho i London som inspirasjonskilder . 
Betjeningen snakker engelsk , klientellet er ungt og hipt , så jo - vi kunne like gjerne vært i SoHo eller Soho . 
Sjefens spesialruller Robinson og Fredags valg av forretter på deling endte opp med en makirull fra den « forbudte » menyen og en fra « sjefens spesialruller » ; henholdsvis svart ris med tuna , kappa ( agurk ) og ristede sesamfrø , og en såkalt « disko roll » med tempura-scampi , avokado , spicy tuna , vårløk , flyvefiskrogn og « eel-saus » , en japansk soyabasert saus som blant annet brukes ved grilling av ål . 
Siden det var en kjølig dag , ble det fra sakemenyen valgt en varm sake av typen Tokubetsu Junmai , en medium tørr variant av risvinen med mild aroma . 
Til tross for en jevn strøm av folk som kom innom for å hente takeaway , ble både sake og makiruller servert overraskende kjapt . 
Hver av rullene delt i åtte biter , diskorullen , ekstravagant i framtoning , den forbudte rullen , sober , mørk og mystisk . 
Uvanlig i Norge 
- Det er morsomt å prøve noe nytt . 
Jeg kan ikke huske å ha sett dette på noen av byens menyer . 
Eller på sushirestauranter i utlandet , for den saks skyld . 
En munnfull forbudt maki , og Fredag ble sittende og grunne . 
- Definitivt noe helt annet . 
Det føles faktisk veldig rent - og sunt . 
- Betyr « sunt » her ikke veldig godt ? lurte Robinson og puttet en bit i munnen . 
Spennende alternativ 
Den svarte risen hadde en distinkt nøttesmak , som passet tunfisken utmerket . 
Den første biten ble inntatt naturell , resten fikk følge av litt soya og wasabi . 
- Nei , sunt betyr ikke dårlig her . 
Dette er virkelig et spennende alternativ , sa Robinson . 
Diskorullen på sin side var en hel symfoni , for ikke å si et diskotek av farger , smaker og konsistenser . 
En rull helt i den andre enden av skalaen , men også veldig god . 
Nudler 
- Skål , sa Robinson , og hevet den lille sakekoppen . 
- Ok . 
Da er sushien unnagjort . 
Så får vi se om kjøkkenet er like dyktige på nudler , sa Robinson , som hadde bestilt Duck Teriyaki Noodles - et av stedets bestselgere . 
Fredag hadde valgt Ramen in Vietnamese , japanske nudler med vietnamesisk vri . 
- En ny signaturrett , fortalte kelneren . 
Kirin-øl Robinson hadde merket seg en tappekran med Kirin-øl da de kom inn i lokalet , og Fredag ble med på japansk fatøl til hovedrettene . 
Like kjapt som forrettene , ble de wokede nudlene båret til bords , to solide porsjoner . 
Den ene teriyaki-søt , med rødløk , paprika , ananas og brokkoli , samt store skiver med sprøstekt and . 
Den andre med scampi , rødløk , squash og med distinkt smak av sitrongress . 
- Godt , dette , sa Robinson . 
- Men ikke like spennende som de kreative makirullene . 
- Sushi og nudler er i grunnen et litt merkelig konsept . 
I Japan er det sjelden man finner denne kombinasjonen under samme tak . 
Man dyrker der det ene eller det andre . 
- Jo , men her er jo nettopp grenseoverskridelser en del av konseptet , understreket Robinson . 
Ikke dessert At Monsun denne kvelden , uvisst av hvilke grunner , ikke hadde desserter å by på , var i grunnen helt greit for både Robinson og Fredag . 
Godt fornøyde vandret de ut i vintermørket og var sikre på at her ville de komme tilbake for å spise både lovlige og ulovlige makiruller . 
Til svært hyggelige priser . 
Velg en tag for type anmeldelse ! 
En av disse : 
Thaitur med ujevnheter 
Kombinasjonen norsk og thailandsk går svært bra - noen ganger . 
- Flaks , sa Fredag . 
- Dette kunne ha blitt en bomtur . 
Siden det var midt i fellesferien hadde Dagbladets utsendte tatt sjansen på å dukke opp uanmeldt på Plah . 
Det gikk med et nødskrik , for selv om hoved-stadens gater lå nesten folketomme , var det liv og røre i Hegdehaugsveien 22 . 
Plah lokker med norske råvarer tilberedt på thailandsk vis . 
Blåskjell , sei , hval eller høyrygg av okse tilberedes med de ingrediensene som gir det thailandske kjøkkenet sitt særpreg : 
Chili , lime , sitrongress , hvitløk , galangal , fiskesaus , kokos med mer . 
Allerede ved bordplassering hadde Robinson og Fredag bedt om thailandsk øl av merket Chang . 
Det kom raskt på bordet , og en hyggelig kelner ramset opp dagens fem- og åtteretters menyer , til henholdsvis kroner 450 og 495 . 
De tre tilleggsrettene i sistnevnte dreier seg om smaksprøver fra restaurantens « Thai street food » - meny . 
Robinson takket ja , mens Fredag valgte å plukke à la carte . 
Et betelblad med scampi og pomelo var et syrlig og forfriskende avspark . 
Robinson fikk så fingermat : 
Kamskjell ceviche , sprøstekt won ton , samt hvalkjøtt med syrlig mango , alt delikat tilberedt og svært velsmakende . 
Fredag var også strålende fornøyd med sine sprøstekte kyllingdumplings . 
Fritert softshellkrabbe på en salat av blant annet ristet papaya var neste innslag i åtteretteren , også upåklagelig aromatisk . 
Så vanket det kokosbaserte supper på begge sider av bordet , og Fredag rynket brynene for første gang i løpet av aftenen over den tradisjonelle kyllingsuppa Tom Kha Gai . 
- Dette minner mistenkelig om høne , både i smak og konsistens . 
Ikke for å rakke ned på høna , det kan være godt , men her blir det feil . 
Robinson var heldigere med sin blåskjellsuppe . 
Skjellene kunne kanskje vært litt mindre kokt , men kraften var god . 
Syrlig og med et delikat sting av chili . 
Selv om Plah har tilrettelagt sin vinmeny for de smaksrike rettene , foretrekker Robinson og Fredag som oftest øl til thaimat . 
Fredag nøt enda en Chang , mens Robinson inntok et stykke tempurastekt sei , som på tross av thailandsk tilbehør ble noe tam . 
Hovedretten , en søt curry på høyrygg av okse med thaibasilikum , epleauberginer og langbønner , falt bedre i smak . 
- Dette er aromatisk , søtt og spennende . 
Og kjøttet har heldigvis fått god tid til å ta opp i seg den delikate smaken , sa Robinson fornøyd . 
Fredags hovedrett , honningglasert svineribbe , duftet forlokkende . 
Men allerede før maten hadde nådd munnen kom rynken mellom brynene tilbake . 
- Hvor er kjøttet , undret Fredag og skar et stort stykke fett av ribba . 
Og enda et . 
Og et til . 
- Det er greit at fett nå skal være sunt , men det får da være grenser , sa Fredag skuffet . 
For ordens skyld : 
Da Fredag fant noe kjøtt , var det ikke noe å si på smaken . 
Tilbehøret fikk også bestått med god margin . 
Oppmerksomheten fra personalet hadde dabbet av under måltidets gang , og det tok uforholdsmessig lang tid før måltidets søte avslutning ble servert . 
Men kelneren beholdt både smilet og fatningen , og beklaget ventetiden . 
- Og den som venter på noe godt ... , sa Fredag fornøyd etter å ha smakt på den iskalde kokossuppa med frukt og bær . 
Robinsons meny ble avrundet med en slags pudding laget på ingefær og pære , en fin avslutning på et ellers ujevnt måltid . 
- Bomtur likevel ? undret Fredag . 
- Jeg var nok heldigere enn deg , sa Robinson . 
- Det er mye bra her , selv om både « kyllingen » og ribba var nedturer . 
En firer under tvil ? 
- Under tvil , gjentok Fredag ettertrykkelig . 
- La oss håpe det skyldes en glipp og ikke at Plah prøver å kutte kostnader når de bestiller varer . 
Robinson kikket på regningen og ristet sakte på hodet . 
- Det bør de i så fall ikke ha noen grunn til . 
Reinsdyr på indisk 
Mister India skal ha for kreativ nytenking , men er fortsatt best på tradisjonelle spesialiteter Lite varmer mer i en vinterkald skrott enn et godt måltid indisk mat . 
En av hovedstadens mest pålitelige indere er Mister India , som siden sist Robinson og Fredag var på besøk har flyttet til nye lokaler i Dronningens gate . 
Kanskje ikke byens hyggeligste adresse , men mer sentral enn den gamle på oversiden av Oslo Børs . 
Noe av den lune intimiteten fra det gamle og betydelig mindre lokalet er nok borte , men også nye Mister India er varm og innbydende . 
Fredag konstaterte fornøyd at preget av tradisjonell familierestaurant ikke var blitt borte : 
- Indiske restauranter skal være litt som å komme hjem til mor ; lunt , koselig og gjestfritt . 
Et visst preg av mer moderne tenkning har det vært lenge hos Mister India , men etter flyttingen er menyen kraftig oppfrisket , med en del retter som nærmest har et slags « fusion » -preg . 
Til forrett forsøkte Robinson seg på andebryst i yoghurtmarinade tilsatt finkvernet stjerneanis og kanelstang , stekt på tawa , en tradisjonell jernpanne . 
Fredag gikk for « superior laks fra Romsdalsfjorden » , sautert i masalasaus med løk , hvitløk og ingefær , pakket i bananblad og stekt på samme måte som Robinsons and . 
- Superior laks og bryst av gårdsand ; det er terminologi man ikke er vant til fra indiske restauranter her i byen . 
På grensen til jålete , men det gjør ikke noe om det er godt , sa Robinson - før han måtte konstatere at de tynne stykkene av andebryst på små trespyd var smaksrike , men dessverre en anelse tørre . 
Fredags laks var derimot saftig og god , med karakteristiske , hete krydder- smaker fra Keralaprovinsen sør i landet . 
Til hovedrett snuste Fredag på fasan , men den hyggelige og blide kelneren lot det skinne gjennom at akkurat den råvaren fort kunne bli noe tørr . 
Han anbefalte i stedet Maan Kurma , marinerte og grillede biter av flatbiff av reinsdyr fra Røros , bresert i Kurma-karri basert på nøtter og kokos , med hvitløk-sauterte kantareller . 
- Det blir kanskje litt rart å si at en rett med reinsdyr har « opprinnelse » i Tamil Nadu i Sør-India , men det er vel mer snakk om krydring og tilberedningsmåte , sa Fredag , og tok sjansen på Rudolf . 
Robinson valgte mer tradisjonelt . 
Achari Gosht Curry fra Punjab i nord er terninger av lam sautert i curry basert på løk og tomat , tilsmakt med yoghurt og garam masala , og toppet med oljeristede , sterkt aromatiske pickleskryddere . 
Fredags rein ble , ganske utypisk for en indisk restaurant , servert på tallerkenen på vestlig maner , med skiver av rein anrettet sammen med store kantareller på en « sjø » av saus . 
- Ikke så elegant , kanskje , men godt . 
Soppen kunne de likevel ha droppet , og når sant skal sies har jeg vel spist en del reinsdyrretter som har vært bedre enn denne , mente Fredag . 
Reinen satt fint med den søtlige sausen , men kantareller og saus snakket ikke helt samme språk . 
Soppen burde dessuten vært sautert mykere , da hadde kanskje også mer av den nøttaktige sødmen i råvaren kommet fram . 
Robinsons lam kom på vanlig indisk maner , med kjøtt og saus over varmelampe og aromatisk ris ved siden av . 
Klassisk indisk trøstemat . 
- Det er bra med innovasjon , men vi kan vel slå fast at Mister India er best på det tradisjonelle ? sa Robinson . 
- Ja , med ekstrapoeng for en av de bedre dessertene jeg har spist på asiatisk familierestaurant , sa Fredag , og gjorde kål på den siste skjeen med mango-kompott med perfekte biter av fersk mango , mango- og vaniljekrem og ristede og karamelliserte pistasjnøtter og mandler. robinson & fredag ; @ dagbladet.no 
Velg en tag for type anmeldelse ! 
En av disse : 
Full på indisk 
Har vi en verdig arvtaker etter den populære inderen Rehmans på Grünerløkka ? 
Spiseparet dytter opp den tunge døra og snuser inn duften av Østen . 
- Det var bra vi bestilte , sier Fredag idet servitøren viser dem til det siste ledige bordet . 
I lokalet på Grünerløkka i Oslo henger en vennlig duft av hvitløk , grill og urter . 
Interiøret består av mørkt tre , tunge brokadestoffer og gullforgylte detaljer . 
Robinson og Fredag mønstrer vegger og tak fra plassene sine på de myke stolene . 
- De har lagt ned mye arbeid i interiøret . 
Det føles som å være i en av spisesalene på et indisk slott . 
Servitørene holder dessverre ikke kongelig standard . 
Menyen kommer raskt på bordet , men det tar et kvarter før spiseparet får bestille . 
I stedet for brød serverer inderne papadums - et eksotisk flatbrød . 
Det kommer med raita - en kjølende , søtlig yoghurtsaus med agurk . 
- God start , sier Fredag mellom de knasende munnfullene . 
- Det smaker hjemmebakst . 
Til maten har de bestilt det indiske ølet Kingfisher . 
Flaska er tom når maten til slutt kommer . 
Til forrett får Robinson marinerte kongereker fritert med krydder og ertemel . 
Danderingen på tallerkenen er enkel : 
Saus til venstre , reker i midten og salat til høyre . 
- Kongerekene er saftige . 
Og så smakfulle at masalasausen ikke tar all oppmerksomheten , sier Robinson . 
I sausen , som er basert på tomater , hvitløk , koriander og fløte , finner Robinson ørsmå biter av cashewnøtter , som setter prikken over i-en . 
Fredag sender misunnelige blikk mot rekene , selv om det ikke er noe å utsette på vegetarsamosaen . 
- Den er myk inni , sprø utenpå og godt krydret . 
Kokken har sitt på det rene , men valget mitt var litt kjedelig , konkluderer Fredag . 
Det samme kan ikke sies om Fredags valg av hovedrett . 
Til bordet kommer restaurantens dyreste rett : 
Lamb Sharabi , lammekjøtt kokt i karrisaus og whisky . 
Robinson får Chicken Spinat , kylling med spinat , ingefær og hvitløk . 
- Kyllingkjøttet er mørt og sausen fløyelsmyk . 
Dette er virkelig godt , skryter Robinson . 
- Og dette må være det beste nanbrødet vi har spist , tilføyer Fredag begeistret . 
Spiseparet deler et brød som har fått navnet Haryali Nan . 
Det er fylt med løk og fersk koriander . 
Plutselig stopper Fredag opp , slipper bestikket og beveger tunga tankefullt rundt i munnen . 
- Dette kan jeg bli full av . 
Robinson svarer med latter . 
- Det er sant . 
Kokken må ha rørt inn whiskyen uten å koke opp sausen . 
Alkoholsmaken er framtredende og ettersmaken bitter . 
Fredag liker whisky , og bestemmer seg for å gi retten en sjanse til , men må gi opp . 
- Dette er trist . 
Lammeretten var merket « anbefalt » i menyen . 
Men så viser det seg at alle rettene , med unntak av nettopp den , smaker deilig , sier Fredag . 
- Vi får gi New Anarkali en ny sjanse om en stund . 
Hvis kokken korker whiskyflaska , har restauranten potensial til å bli bedre enn nedlagte Rehmans , sier Robinson . 
Terningen er kastet Colonel Mustard skryter av å ha Norges største samling av årgangsbrettspill . 
God mat har de også . 
- I hvilken gammel sivilisasjon var Cuzsco hovedstad ? 
Fredag så forventningsfullt på Robinson.- som klødde seg i hodet . 
- Nei ... 
Det må jeg tenke litt på ... Robinson og Fredag hadde tatt turen til Colonel Mustard , et svært populært utested på Alexander Kiellandsplass i Oslo . 
Det spesielle med stedet er at de tilbyr gjestene et imponerende stort utvalg brettspill til fri benyttelse . 
Og nå satt altså Robinson og Fredag og spilte Trivial Pursuit . 
- Cuzsco ? 
Nei , jeg vet ærlig talt ikke , sa Robinson . 
— Men skal vi ikke skride til verket ? 
Ja , for i tillegg til å ha et imponerende utvalg av gammeldagse spill , skryter de også av å servere god , solid kost , både lunsj og middag , og det helt uten å fuske . 
Menyen er ikke veldig stor , men utvalget var større enn Robinson og Fredag forventet da de entret lokalet , som kan beskrives som en slags industri-chic . 
Gjennomført røft , med en sliten eleganse . 
Hamburger , fish and chips og hjemmelaget , krydret svinepølse ble vraket til fordel for lammeskank med hjemmelagd potetmos , og « schnadder snitsel » av hjort , begge deler priset under tohundrelappen . 
Det er fullt mulig å få vin på Colonel Mustard . 
Når du leser menyen , er det likevel ingen tvil om at det er øl det satses på . 
Her tilbys ymse varianter , både på fat og flaske , fra inn- og utland . 
Men da Robinson og Fredag oppdaget at det var mulig å få servert Schous pilsner fra fat , noe som har vært en sjeldenhet i mange år , var valget klart . 
- Kanskje ikke så veldig spennende , men veldig godt , sa Fredag og tok en slurk av det gylne , kalde ølet . 
« Spennende » er strengt tatt ikke det korrekte ordet for å dekke maten heller . 
« Godt » er imidlertid det . 
- Ja , absolutt , sa Fredag , som koste seg med det panerte stykket viltkjøtt . 
Skorpen var sprø , og tilbehøret — kapers , erter og smørstekte poteter — falt i smak . 
- Hjorten kunne kanskje vært en tanke mørere , men dette smakte godt , lød dommen . 
Robinson var også godt fornøyd . 
Lammekjøttet var smaksrikt , potetmosen definitivt laget fra bunnen av , terningene av gulrøtter og sellerirot var helt etter Robinsons smak , myke men ikke helt uten motstand , og mintsausen satte en velkommen spiss på det hele . 
- Jeg tror så gjerne det som står i menyen , at dette er hjemmelaget mat uten noen form for juks . 
Det smaker ekte vare , mente Robinson . 
Det samme kunne ikke sies om dessertene . 
Den lune sjokoladekaka av type brownie , var god , men Robinson var i tvil om kokken hadde laget den helt fra bunnen . 
Når det gjaldt Fredags eplekake , var det ingen tvil . 
Den både smakte og så ut som tilsvarende kaker som serveres på andre kafeer rundt omkring . 
- Et annerledes måltid på en annerledes restaurant , konkluderte Fredag da tallerkener var ryddet bort og spillbrettet til Trivial Pursuit lå på bordet . 
— Kanskje « gastropub » er mer dekkende enn restaurant ? lurte Robinson . 
Fredag nikket . 
- Jo , det er nok noe sånt de sikter mot . 
Jeg har også hørt at hamburgerne og de hjemmelagde pølsene skal være veldig gode , så jeg kommer gjerne tilbake for å teste dem . 
- Hvor mange stjerner ? 
Eller vi skulle kanskje brukt terningkast her ? 
- Til tross for dessertskuffelsen mener jeg dette står til en firer på mat . 
Miljøet er klart en femmer . 
Og prisnivået er svært sympatisk . 
Og så er det morsomt med alle spillene , sa Fredag og la til : 
- Men du , i hvilken gammel sivilisasjon var Cuzsco hovedstad ? 
Robinson trakk på skuldrene . 
- Da må jeg tippe . 
Inkariket eller mayariket . 
Eh ... jeg tipper mayariket . 
Fredag smilte tilfreds , og grep etter terningen . 
- Riktig svar er inkariket . 
He-he . 
Velg en tag for type anmeldelse ! 
En av disse : 
Grillgodis på Bislett 
Dagbladets matspaltist Andreas Viestad har suksess med sin første restaurant . 
Er den fortjent ? 
Ett år er gått . 
I januar i fjor åpnet matspaltist Andreas Viestad sin første restaurant . 
Grillbistroen St. Lars ble raskt en snakkis . 
Og siden har det vært fullt der . 
Robinson og Fredag testet restauranten da den var nyåpnet . 
Spiseparet likte bistroatmosfæren , men mente at både service og mat kunne løftes noen hakk . 
- Det er på tide å gi restauranten en ny sjanse . 
Ryktet sier at Viestad serverer grillgull , sier Robinson og skyver tilside de tunge , røde fløyelsgardinene . 
Det er som å komme til Paris : 
Brune tremøbler , glade mennesker , burgunderrøde vegger og gamle rammer . 
Partner og kjøkkensjef er litteraturviter og Viestad-venn Jon Krog Pedersen . 
Med seg på eiersiden har de fått Face2Face-gründer Per Meland og musikkprodusent Tor Erik Hermansen . 
Det lukter grillgodteri i hele restauranten . 
Det viktigste verktøyet på kjøkkenet er en åpen kullgrill , spesialbygget for restauranten . 
Spiseparet blir ønsket varmt velkommen av en kul og kunnskapsrik servitør . 
Hun setter deilig brød , hjemmekinnet smør og rødvinssalt på bordet . 
Og anbefaler øl , en India Pale Ale ved navn Goose Island . 
Det sies at kokkehjertene banker hardest for kjøtt her , men spiseparet velger likevel å gå for sjøkreps til forrett . 
Fatet bugner over av rosa kreps . 
De er perfekt stekt , hver eneste en , og sødmen i kjøttet får fint selskap av den spisse grillsmaken og det snille urtesmøret . 
Vinen , en chardonnay fra franske Arbois , er et perfekt valg . 
Robinson og Fredag er allerede betatt . 
Til hovedrett går Robinson for grillet entrecôte . 
Den kommer på bordet med bearnaisesaus , potetbåter med rosmarin og sprø , grønn salat . 
- Et ærlig kjøttmåltid med perfekt grilla kvalitetsbiff og fransk sausekunst . 
Det er sånn det skal være , sier Robinson . 
Fredags « Foie Gras Burger » er nykvernet , og serveres med brød og raust med pannestekt foie gras . 
- Dette er deilig , grovrevet kjøtt med markant grillsmak . 
Og det er et morsomt og smakfullt påfunn å servere andelever på burgeren . 
Men det er ikke fullt så gøy med det tørre , brioche-aktige brødet . 
Det er for tørt , sier Fredag . 
Til dessert satser spiseparet på « Brent , frossen appelsin » og « Vannbakkels med endeløs sjokoladesaus » . 
- Si stopp , befaler servitøren mens hun heller varm sjokoladesaus over Fredags dessert . 
- Du får så mye du vil ha . 
- God bakst , hjemmelaget is og varm sjokolade . 
Helt etter min smak , roser Fredag . 
Robinson blir , om mulig , enda mer begeistret . 
På tallerkenen står et frossent appelsinskall i god sydenstil . 
Men innholdet er ganske annerledes : 
Fylt med bittersur blodappelsinsorbet og toppet med søtklissete marengs . 
- Jeg er i desserthimmelen , smiler Robinson . 
Regningen ender på 1800 kroner . 
- Det er billig for denne opplevelsen . 
Så raust , rustikt og lekkert . 
Skal vi gå hit hver helg ? • robinson & fredag ; @ dagbladet.no 
Velg en tag for type anmeldelse ! 
En av disse : 
Fra Afrikas Horn til Storgata 
Hvis du mener indisk , vietnamesisk , kinesisk og japansk er dagligdags , hvorfor ikke prøve etiopisk ? 
- Etiopisk ? 
Tja , hvorfor ikke ? 
Fredags reaksjon på Robinsons forslag var som forventet . 
For Magasinets restaurantløver er glade i alt som er nytt , spennende og annerledes . 
- Håper det også er bra , sa Robinson . 
Rett som det er hender det at det kommer inn tips fra leserne om steder som er verd å teste . 
Og ut fra det denne oslokvinnen skrev , var det virkelig ingen grunn til å stusse på å ta en tur til Storgata . 
Hun skrev i svært varme vendinger om Red Sea Star , hovedstadens - og så vidt Robinson og Fredag bekjent - landets eneste restaurant som serverer mat fra Eritrea og Etiopia . 
- Hun har i hvert fall rett i at det etiopiske kjøkkenet er et av de få nasjonale kjøkken som har gjort suksess utenfor det afrikanske kontinentet , sa Robinson . 
Robinson og Fredag er ikke helt ukjent med mat fra denne delen av verden . 
De har begge forsøkt seg på det i utlandet , og var også ute på testtur forrige gang noen forsøkte å åpne øynene og smaksløkene til nordmenn for østafrikansk mat . 
Den gang konkluderte de med at det var mer eksotisk enn virkelig godt . 
Ville det samme skje nå ? 
En ung og hyggelig servitør plasserte spiseparet ved et vindusbord i det avlange lokalet . 
Et akvarium med afrikanske kiklider , riktignok fra Malawi , deler restauranten i to , og bakerst er det en slags lounge med dypere stoler og sofaer . 
Til forrett tilbys tre varianter av den tradisjonelle surdeigspannekaka injera , rullet sammen og fylt med enten spinat , linser eller kryddersmør . 
Injera utgjør også en vesentlig - og viktig - del av hovedrettene , da den brukes både som fat og spiseredskap . 
Siden det var første besøk , ble en kombinasjonsrett valgt til hovedrett , mens forretten ble injera med spinat og linser . 
- Hva drikker man til etiopisk mat ? lurte Fredag . 
Servitøren svarte at de fleste drakk vann eller øl , men at de også hadde vin . 
Vinkartet imponerte ikke særlig . 
Det gjorde heller ikke servitørens vinkunnskaper , så da ble øl valgt . 
- Hva synes du så langt , undret Fredag etter at forrettene var historie . 
- Det er godt , men skal jeg være helt ærlig , heller ikke noe mer , sa Robinson . 
- Tilsluttes . 
Men hovedrettene blir nok mer spennende , sa Fredag . 
Det viste de seg absolutt å være . 
Ikke minst å spise . 
På to digre , porøse og lettsaltede pannekaker , hadde kokken plassert fire retter i små hauger . 
Her var det lammekjøtt i peppersaus , lammeribbe med gulrøtter og poteter , biff i kryddersmør , samt en rett basert på spinat og - mente Fredag - kikerter . 
Så var det bare å rive av litt pannekaka og bruke den som klype . 
Det var litt uenighet om hvilken av hovedrettene som var best . 
Mens Fredag holdt en knapp på pepperlam , holdt Robinson den mer aromatiske biffvarianten som favoritt . 
Dessertutvalget var begrenset , så valget ble enkelt : 
Panna cotta med bær . 
Den både så god ut og smakte bra , men føltes likevel litt malplassert i alt det eksotiske . 
Da måltidet var over , måtte Robinson og Fredag litt skuffet konstatere at konklusjonen ble den samme som forrige gang de testet det etiopiske kjøkken : 
Det høres hakket mer morsomt og spennende ut enn det faktisk smaker . 
- Red Sea Star har et stykke igjen å gå for å bli et sted jeg vil anbefale for en stor gastronomisk opplevelse , sa Fredag . 
- Men eksotisk , det er det . 
- Absolutt . 
Det er et fint sted å gå ut med en gjeng og dele et måltid . 
Prisnivået er behagelig , men porsjonene er ikke større enn at en høyere pris ville føles feil . 
Jeg blir neppe stamgjest , men jeg har sansen for at man spiser både serviset og bestikket , sa Robinson . 
- Om ikke annet er det miljøvennlig . 
Tenk på all oppvasken man sparer ! 
Tranen har landet Dypbrune Tranen har gjenoppstått som gourmetrestaurant — ikke helt uten innkjøringsproblemer . 
— Jøss ! 
For en makeover , sa Robinson , og skuet inn i Tranens nyoppussede lokaler . 
Med sine kraftige bjelker i det høye taket , de hvitmalte veggene , de buede dørene og den særegne balkongen med sine kjeruber , kan nye Tranen nesten minne om en kirke . 
— Et matens tempel , foreslo Fredag . 
— Ja , la oss håpe det , sa Robinson . 
Siden gjenåpningen den 15. februar det vært trangt om saligheten hos Tranen hatt fulle hus hver bidige kveld . 
Selv om Robinson og Fredag hadde bestilt bord til klokka 20.00 , tok det et kvarters tid før det var klart . 
Og ytterligere et kvarter før en strålende , blid kelner dukket opp med menyen . 
Robinson betraktet de hardt arbeidende kelnerne , ante tegninga , og bestilte prompte to glass hvit burgunder for å ha noe å korte ventetida med . 
Tranens meny består av en rekke løse A4-ark , festet med en klemme , og signaliserer en rustikk , ujålete stil . 
Her finnes både frokost , lunsj og middag . 
Gravet vilt , friterte torsketunger , røkt kveite , torsk , klippfisk , lam og kalv vitner for øvrig om at det tenkes « kortreist » . 
Robinson og Fredag bestilte prompte torsketunger og andelever til forrett , samt lam og kalvesnitzel som hovedrett . 
Nok en gang tok det i overmål lang tid før de første rettene kom på bordet , et problem som skulle forplante seg utover kvelden . 
Rikelig med tid med andre ord til å betrakte og nyte det staselige rommet , som interiørmessig nå er utformet som et klassisk brasserie . 
Så omsider var maten der , to store torsketunger servert på salat , og med hjemmelaget dipp . 
Tungene var saftige , til tross for at de hadde fått en røff behandling i frityrgryta . 
Fredag var mer fornøyd med sin andelever , som viste seg å være av to slag — den ene kortreist og norsk , den andre fransk — servert med biter av blodappelsin og krydret brioche . 
Den franske leveren smeltet som smør på tunga , mens den norske var mer robust og kraftigere på smak . 
— En god idé å sette de to variantene opp mot hverandre , syntes Fredag . 
— Og de syrlige appelsinene gir en fin motvekt . 
Robinson og Fredag bestilte hver sitt glass vin til hovedrettene , en Crozes Hermitage Domaine de Lises ( 2011 ) , tiltenkt lammet , samt en Riesling Kabinett fra Iphöfer Kronsberg ( 2011 ) til kalvesnitzelen . 
Glassene var nesten tomme da hovedrettene omsider kom på bordet , og påfyll ble bestilt . 
Robinsons rett besto av rosastekt ytrefilet av lam , samt lammeribbe akkompagnert av rotmos , brokkolini og en lammesjy med sennep og hvitløk . 
Fredags tallerken inneholdt en diger panert snitsel , tilbehøret for øvrig ble servert ved siden av på en diger fjøl . 
Snitselen smakte godt , men fikk også Fredag til å reflektere litt over denne østerrikske nasjonalretten . 
I utgangspunktet et litt trist skue , som både visuelt og smaksmessig krever « staffasje » . 
Her var det heldigvis rikelig å ta av ; søte og myke ansjosfileter fra Sardinia , lettpicklede grønnsaker som knaste mellom tennene , aromatiske småpoteter , kapers , smeltet smør og sitron . 
På sin side av bordet godtet Robinson seg over lammekjøttet , ytrefileten var mild på smak og fantastisk mør , mens den lettsaltede ribba ga — sammen med rotmosen — assosiasjoner til den for lengst passerte pinnekjøttsesongen . 
En fin kombinasjon — uansett årstid . 
Et kelnerbytte hadde blitt foretatt i kulissene da Robinson og Fredag noen timer inn i kvelden etterlyste dessertene . 
Et nytt smilende ansikt dukket så opp med en ostekake med varme bringebær , samt `` dagens kalde med sprit " '' " , som skule vise seg å være en kule bringebærsorbet flytende i et beger med eau de vie de framboise , eller bringebærsprit på godt norsk . 
— Ingen bragd fra dessertkokkens side , men jeg har sans for dessert og digestif i ett , sa Fredag og nøt den friske sorbeten og de sterke dråpene . 
Ostekaka , som var av den amerikanske typen , avstedkom ikke stor jubel , men fikk godkjent . 
— Menyen har særpreg , og maten er god , sa Robinson . 
— Prisene er korrekte og lokalet storslagent . 
Servitørene er hyggelige og imøtekommende — når du har deres oppmerksomhet — men er de for få ? 
Eller er bemanningen på kjøkkenet for liten ? 
— Vi får føre det på kontoen merket innkjøringsproblemer , foreslo Fredag . 
— Selv om man etter en måneds drift burde ha klart å ha fått dreisen på dette . 
Velg en tag for type anmeldelse ! 
En av disse : 
Sikter høyt 
På Revolver har burritoen oksekjøtt som ikke ville gjort skam på en boeuf bourguignon . 
- Jeg har sagt det før , og sier det igjen : 
Denne delen av byen er virkelig blitt et episenter for ujålete kvalitetsmat , sa Robinson . 
Spisevennene skrådde over Hammersborg torg til det røde huset i Møllergata som huser Revolver , en kombinasjon av bar og restaurant , med klubb og konsertscene i kjelleren . 
Restauranten byr på noe man kanskje kan kalle et slags tex-mex-kjøkken , og det ryktes om byens mest autentiske smak av de trakter . 
Konseptet er « rocka » , med amerikanske dinermøbler , meny på tavle og tegne-serieillustrasjoner på veggene . 
Enkle bord og benker i bakgården gjør det mulig å nyte sommerværet . 
Ikke så dumt , for det kan bli en anelse lunt bak de store glassvinduene i spisedelen , særlig når kokken fyrer opp grillen . 
Robinson og Fredag fikk en av båsene ut mot Møllergata , og trengte ikke lang tid på å pløye gjennom det lille spisekartet mens den hyggelige kelneren kom med to øl . 
Burritos med oksekjøtt , kylling eller vegetarfyll , entrecôte , to kyllingvarianter , braisert oksekjake og grillet tigerreker med gazpacho er alternativene — samt to desserter . 
Robinson gikk for entrecôte med chimmichurri og mojo picon-poteter . 
Fredag hadde egentlig lyst på braisert oksekjake , men noen måtte nesten ofre seg og teste burritoen . 
Det var ikke noe dårlig valg , skulle det vise seg . 
Den meksikanske hverdagstraveren var en ren vinner i Revolvers tolkning , fra den hjemmelagde , grillede tortillaen med lett brent smak , til det møre kjøttet som nærmest smeltet i munnen . 
En burrito med oksekjøtt betyr ofte tørre , stekte kjøttstrimler . 
Her var det snakk om sjenerøse , møre biter av grytekokt kjøtt , i en rik , mørk saus med tydelig chilipreg og noe Fredag lurte på om kunne være et hint av sjokolade . 
- Dette kjøttet strimler seg på en måte som sier langtidskoking . 
Det hadde faktisk ikke gjort skam på en god boeuf bourguignon , sa Fredag imponert . 
Strimlet salat , hakkede tomater , rødløk og guacamole kompletterte en rett som var langt mektigere enn den så ut på tallerkenen . 
- Dette smaker både freshere og mer autentisk meksikansk enn det man ellers får under merkelappen burrito her i byen , sa Robinson , etter å ha sneket seg til en smakebit . 
Begeistringen var ikke like stor for entrecôten . 
Det skyldes ikke kvaliteten på kjøttet , men en noe liberal omgang med sausene . 
- Jeg har lest at chimmichurri er i ferd med å bli den nye pestoen , sa Fredag , mens Robinson prøvde å finne entrecôten sin under laget av den tykke , irrgrønne , søramerikanske sausen , vanligvis laget på hakket bladpersille , hvitløk , chili , olje og eddik . 
- Kjøttet er mørt , saftig og fint grillet . 
Men selve smaken blir dessverre litt kamuflert av den intense chimmichurrien . 
Det er mulig det er slik det gjøres i Mexico og Sør-Amerika , men det blir veldig mye salt og syre . 
Og det samme gjelder egentlig potetene : 
Det smaker for mye av mojo picon og for lite av potet . 
Med en litt mer forsiktig omgang med sausene hadde dette vært en knallrett , sa Robinson , med smaksløkene lettere overstimulert av den pikante sausen med paprika og hvitløk . 
Burritoen hadde gjort Fredag så bråmett at det holdt med en kaffe etterpå . 
Robinson fulgte kelnerens anbefaling om en sjokoladeparfait med vaniljeis . 
Parfaiten var fet og god , med friskt , revet appelsinskall som kontrast til den rike sødmen i is og parfait . 
Men det var ikke en slik dessert man går rundt og tenker på i ettertid . 
- Det jeg kommer til å huske herfra er kjøttet og sausen i den burritoen din . 
Det var som å bli teleportert til Mexico , via Burgund , sa Robinson . robinson & fredag @ dagbladet.no 
Velg en tag for type anmeldelse ! 
En av disse : 
Rotekte meksikaner Heart of Mexico utfordrer meksikansk halvfabrikata - med hell . 
Bygdøy allé . 
Det var der Robinson og Fredag hadde dratt . 
Det sobre lokalet som tidligere huset en sushirestaurant , var nå fylt av mariachi-musikk og årgangsversjoner av mexicanske crooners , samt et knippe gjester . 
Nå var Magasinets utsendte i villrede . 
Da servitøren kom med to margaritas - som smakte fortreffelig - ba Robinson om hjelp . 
- Om noen av rettene kan være forretter ? 
Det kommer jo an på hvor stor appetitt man har , smilte servitøren , og pekte ut de hun mente kunne egne seg som forretter . 
- Selvfølgelig er det også mulig å bestille en rett på deling , sa hun . 
Robinson og Fredag skulle ha hørt på siste råd , men endte opp med følgende bestilling : tlacoyos con ensalada de nopal , tostadas de tinga de pollo , tacos de alambre og enchiladas verdes . 
Tlacoyos skulle vise seg å være to ovalformede maiskaker fylt med svarte bønner , og toppet med biter av kokt nopal , en meksikansk kaktus rik på vitaminer og antioksidanter . 
- Mmm , nøt Robinson . 
- Et nytt bekjentskap for meg , og det smaker virkelig godt . 
Fjernere fra de meksikanske hel- og halvfabrikatene norske supermarkeder selger , kommer man ikke . 
Nettopp « ekte vare » var det Carmen Yoscelina Hernandez ville by på da hun tidligere i sommer åpnet dørene til sitt « Fonda Mexicana » . 
Selv har hun savnet autentisk mat fra sitt hjemland i den norske hovedstaden . 
Her lages absolutt alt fra bunnen av , og så langt var Robinson og Fredag overbeviste om autentisiteten . 
Liksom foregående rett var tostadas de tinga de pollo , eller frityrstekte maistortillaer med kylling , løk , hvitløk og røkt chili , både velsmakende og garantert hjemmelaget . 
Tilbehøret var det samme som til første rett , en enkel salat bestående av issalat og gulrøtter , som også skulle dukke opp til de neste to rettene . 
Her kunne man med fordel sjonglert med et eller to alternativer . 
Både Robinson og Fredag hadde valgt å gå over på meksikansk øl etter de forfriskende tequila-drinkene . 
Men det er verdt å nevne at restauranten også tilbyr en meksikansk rødvin fra Valle de Guadalupe , en Santa Ursula Tempranillo 2008 , for dem som vil ta skrittet helt ut . 
- Tortillaene er nydelige , kommenterte Fredag . 
Taco de alambre besto av tre ferske tortillaer fylt med kjøttbiter av entrecôte stekt med løk , paprika , bacon og ost . 
- Kjøttet er mørt , men kunne kanskje vært litt mindre stekt . 
Velg en tag for type anmeldelse ! 
En av disse : 
Robinson stusset litt over sine « grønne enchilladas » . 
Her dominerte det røde og hvite , i form av en tomatbasert saus og rømme . 
- Det meksikanske flagget , påpekte Fredag . 
- Rødt , hvitt og grønt ! 
Den lille runde skålen med svarte bønner kan til og med illudere flaggets våpenskjold , den brunsvarte ørnen . 
Imponert over Fredags kartkunnskaper , tok Robinson en god jafs av kyllingchilladaen , og smilte fornøyd . 
- Slett ikke verst . 
Dette føles faktisk som å være hjemme hos en meksikansk familie . 
- Ja , sa Fredag . 
- Og porsjonene er rause . 
Neste gang følger vi rådet og deler en rett til forrett . 
Fritert iskrem og meksikansk karamellpudding fikk avslutte måltidet . 
Den friterte deigen rundt isen var vel kraftig . 
Den meksikanske puddingen var god på smak , men tyngre enn sine spanske og franske slektninger . 
- En litt kjedelig finale , men et er sikkert : 
Her er en « meksikaner » med integritet . 
Med et par justeringer kan dette bli riktig bra. robinson & fredag ; @ dagbladet.no 
Nesten forbilledlig 
Restauranten på Kunstnernes 
Hus er endelig tilbake . 
Robinson lot blikket vandre rundt i det flotte lokalet . 
Mønstret de enkle , men stilrene stolene og bordene , som liknet til forveksling de som sto der før , de hvite veggene og det svarthvite marmorgulvet . 
Spiseparet hadde kort tid i forveien fått et tips om at endelig var restauranten på Kunstnernes Hus åpnet igjen , og nå var alt splitter nytt . 
- Jeg tror baren er ny , sa Fredag . 
- Og så har de fått et par lave bord med sofabenker langs vinduene . 
Men utover det kan jeg ikke akkurat si at jeg blir slått i bakken av nyskapningen . 
Men det som er nytt , er at restauranten nå drives av Kunstnernes Hus sjøl , og at det tilbys en meny som de på hjemmesiden omtaler som « økologisk mormormat med en moderne vri » . 
- Jeg lurer på hva de mener med « mormormat » , sa Fredag etter å ha gått gjennom menyen . 
- Med oksestek , fiskesuppe og biff tartar på listen , vil jeg tro de snakker om tradisjonsrik mat . 
Ikke noe galt med det , men får håpe den moderne vrien det skrytes av virkelig er moderne , sa Robinson . 
De kunne spart seg engstelsen , for snart skulle det vise seg at dette ikke var mat verken Robinsons eller Fredags mormor ville drømme om å lage . 
- Vi har egentlig ingen forretter . 
Men dere må gjerne dele en smårett , sa en ung og hyggelig servitør . 
Selv om kjøkkenet nå er åpent til seint på kvelden , er menyen stadig preget av at det satses mest på småretter og lunsj . 
Robinson og Fredag syntes salat hørtes greit ut , og det skulle vise seg å være et lykkelig valg . 
Salaten , som blant annet inneholdt rikelig av gule og røde beter , eple , ristede mandler og geitostkrem , var en fin start . 
Lett , men smaksrik . 
Og delikat . 
En skikkelig appetittvekker . 
Valg av hovedretter var en smal sak . 
Foruten biff tartar står det bare bakt lysing med purre , bygg-risotto og smørsaus , og oksestek med soppsaus og spisskål , på menyen . 
- Nå , minner oksesteken om den din mormor pleide å servere ? 
Fredag så avventende på Robinson , som ristet resolutt på hodet . 
Kjøttet hadde lite til felles med de grå , tørre blingsene mange nordmenn kjenner som oksestek . 
Dette var lyserødt , saftig og mørt , ja , det minnet mer om kalv enn okse . 
Tilbehøret holdt også bra nivå , kålen var fremdeles knasende sprø og soppsausen smakssterk , uten å dominere de andre vare smakene . 
- Fisken ser god ut , hvordan smaker den ? undret Robinson . 
- Den flaker seg lett , har en delikat smak og fast konsistens . 
Slektskapet til torsk er tydelig , sa Fredag fornøyd . 
— Tilbehøret er heller slett ikke verst . 
Smørsausen til tross , dette føles veldig lett . 
Vinkjelleren er ikke stor , utvalget er i hvert fall ikke særlig bredt , fire røde og fem hvite . 
Alt også på glass . 
Robinson valgte seg et glass Barbera " d'Alba " , mens Fredag tok et glass Trebbiano " d'Abruzzo " . 
En ølvaffel med rørte bringebær , rømme og klistrø ble en fin avslutning for Robinson , mens Fredag rundet av med en passe søt « nyrcotta » ( en panna cotta-variant med nyrost ) med rørte blåbær og biter av ristet scones som sprøtt innslag . 
To akkurat passe mette gjester ruslet gjennom Slottsparken kort tid etterpå . 
- En uforglemmelig gourmetopplevelse er det kanskje ikke , men det er ingen tvil om at kjøkkenet vet hva de driver med , mente Fredag . 
- Og så er det hyggelig at prisnivået er så sympatisk . 
Middag til 180 kroner og et glass ok vin til vel 70 — det finnes ikke så mange slike steder i hovedstaden . 
For kunstnere som neppe har det noe bedre under det blåblå regimet , er det verd å notere seg , sa Fredag . 
- Og selvfølgelig for alle oss som sluttet med tegning , form og farge på ungdomsskolen . 
robinson & fredag ; @ dagbladet.no 
Velg en tag for type anmeldelse ! 
En av disse : 
Biff à la brygga Café Albertine har skiftet kjønn , men holder fortsatt bare grei Aker Brygge-standard . 
- Dette er ikke et sted for turister med dårlig tid , observerte Fredag mens et gigantisk cruiseskip la ut fra Akershuskaia . 
Utsikten var det definitivt ikke noe å si på fra utebordene på Albert Bistro , det nyåpnede spisestedet i lokalet som tidligere huset Café Albertine , rett innenfor Lekteren på Aker Brygge . 
Serveringstempoet , derimot , var det en del å utsette på da Robinson og Fredag var innom en solfylt ettermiddag . 
Aker Brygge er under rehabilitering for å møte konkurransen fra Tjuvholmen lenger ut , og flere av spisestedene er oppgradert . 
Albertine er blitt Albert , og menyen er blitt mer rendyrket fransk . 
Det serveres frokost fra 07.30 — formodentlig til meglertyper som er kastet ut hjemmefra — og seinere lunsj og middag . 
Menyen er rikholdig , men ikke like omfattende som bildene på Facebook lover . 
Til Robinsons skuffelse var både moules frites og bouillabaisse fjernet fra lista over hovedretter , og dagens fisk var nå eneste sjøgående representant blant hovedrettene . 
Til forrett valgte Fredag den strengt tatt ikke hundre prosent franske komposisjonen tunfisktartar med avokadokrem , kapers og yuzu , mens Robinson gikk for foie gras på fransk toast med fikenkompott . 
Tunfisktartaren var kjedelig , og manglet syren som sitrusfrukten yuzu burde stått for . 
Den pannestekte gåseleveren var silkemykt dekadent og aromatisk , med fin stekeskorpe og et lite dryss Maldonsalt . 
Men som Robinson observerte : 
- Det skal da også godt gjøres å feile med denne råvaren . 
Her handler det mest om at kokken ikke kommer i veien . 
Ved siden av de øvrige hovedrettene tilbyr Albert Bistro en rekke kjøttretter fra robotagrillen som man selv velger tilbehør til . 
Fredag gikk for lammekoteletter og ba om blåmuggost til , i den tro at dette var en saus . 
Robinson bestilte entrecote med béarnes og pommes frites , men kelneren insisterte på at rødvinssausen var bedre , så da ble det begge deler . 
Vinutvalget var beskjedent , og valget falt på en Crozes Hermitage fra Ogier . 
Robinson prøvesmakte , og konstaterte at det ikke var snev av kork . 
- Kork gjør ingen forskjell så lenge den ikke er dårlig , sa kelneren . 
Han lot vinen stå , så den kunne « få lufte seg litt » . 
Men dekantert var vinen ikke , så luftingen skulle visst skje gjennom flaskehalsen . 
Serveringen var blitt gradvis tregere utover i måltidet , og hovedrettene lot virkelig vente på seg . 
Da de kom , ble de servert på trefjøler , med potetene i små frityrkurver . 
Fredags koteletter kom med en skål med biter av blåskimmelost . 
Robinsons béarnes hadde også fått plass sammen med lammet , der den ikke hadde noe å gjøre . 
- Ettersom jeg ikke har saus , er det bra at kjøttet er saftig og riktig grillet . 
Men dette smaker mer sau fra New Zealand enn norsk lam , konstaterte Fredag . 
Fredags kjøtt var også godt , men på grensen til overstekt . 
Kelneren forsikret at béarnesen var laget fra bunnen av , men den manglet både smak og tekstur man forbinder med ekte , hjemmelaget vare . 
Bordelaise-sausen var bedre , skjønt den smakte mer salt enn vin . 
Pommes fritesen var grei , men ikke mer , og aspargesbønnene var av den oppkuttede , pjuskete typen man fort kan mistenke har vært en tur innom fryseren . 
- Det er mer Big Horn enn Brasserie France over dette , konstaterte Robinson . 
Så stoppet serveringen nesten helt opp . 
Etter å ha fått mast seg til et par dessertmenyer , måtte de påkalle tre ulike kelneres oppmerksomhet før de fikk bestille en créme brûlèe og en kouign-amann , en bretonsk butterdeigkake . 
Kaffe og dessert kom i omvendt rekkefølge . 
Fredags americano smakte vanlig traktekaffe , Robinsons espresso smakte automat . 
Da dessertene til slutt materialiserte seg , var kaken med det umulige navnet en positiv overraskelse ; rik , søt og saftig . 
Robinsons créme brûlèe var derimot en nedtur . 
- Pass opp for skålen , den er varm , sa kelneren . 
Det var skålen ikke , og den sukrede overflaten bar heller ikke nevneverdig preg av nylig omgang med gassbrenneren . 
Selve vaniljekremen var tynnere og mindre smaksrik enn en perfekt créme brûlèe skal være . 
Mens Robinson og Fredag ventet - igjen litt for lenge - på å få betale , la de merke til at en eldre , noe værbitt herre på nabobordet fikk sitte med et glass melk og en brødkuvert . 
En sympatisk gest fra et spisested som bør legge seg hardere i selen om en regning på drøye to tusen kroner for to skal føles som en fornuftig investering . 
robinson & fredag ; @ dagbladet.no 
Velg en tag for type anmeldelse ! 
En av disse : 
Smakfullt gjensyn 
Noen ganger stemmer første-inntrykket usedvanlig godt . 
Det er alltid litt forventninger knyttet til stevnemøte nummer to - hvis det første var bra , vel å merke . 
For ganske nøyaktig ett år siden besøkte Robinson og Fredag den da nyåpnede franske bistroen Le Benjamin . 
Det resulterte i fem stjerner og en lang rekke superlativer . 
Men tida er lunefull . 
Hvordan ville gjensynet arte seg ? 
Hadde følelsene kjølnet siden sist ? 
- Vi får se . 
Det er i hvert fall ikke noe i veien med mottakelsen , sa Robinson , etter at hovmesteren hadde tatt vel imot Magasinets utsendte . 
- Man får nesten følelsen av å være gamle , gode bekjente , sa Fredag . 
- Den følelsen hadde jeg også forrige gang . 
Se ikke bort fra at å behandle gjester slik er regelen her , snarere enn unntaket , sa Robinson . 
Le Benjamin er ingen stor restaurant , men den er populær . 
Fremdeles er det smart å bestille bord i forkant . 
At tradisjonell fransk mat treffer så godt , er ikke akkurat en bombe . 
- Os à moelle gratiné . 
Foie de veau . 
Escargots . 
Bouillabaisse ... 
Fredag leste høyt fra menyen og stønnet lykkelig . 
- Jo da , det høres bedre ut enn margbein , lever , snegler og fiskesuppe , sa Robinson . 
- Men gjort på klassisk fransk manér , smaker det fantastisk . 
Om menyen var aldri så fristende : 
Denne gang ble det satset på dagens femretters . 
Det skulle vise seg at 530 kroner var godt investerte penger . 
Hovmesteren , som driver stedet sammen med sin kokkemann , kunne fortelle at dagens tilbud besto av salat med stekt kyllinglever ; rødspette og krabbekake med hollandaisesaus ( spisset med litt rød chili og koriander ) ; vaktler med ovnsstekt potet , kremet spisskål , ristet steinsopp og sennepssaus ; samt oster og dessert - som denne kvelden var vannbakkels fylt med espressois og lakriskaramell . 
Vinutvalget er solid og prisspennet stort . 
Her er det fullt mulig å finne godsaker , både for dem med slunkne lommebøker og for dem som har gullkort tilknyttet representasjonskontoen . 
Robinson og Fredag endte opp med et par glass husets hvite ( kr 69 ) , til de første rettene , og ei flaske Leroy Bourgogne fra 1999 ( kr 550 ) . 
Med dens fine balanse av fruktighet og jordsmonn , skulle den vise seg å passe godt til både vaktler og ost . 
- En utfordring , sukket Robinson , som i motsetning til Fredag forsøkte å spise sin vaktel med kniv og gaffel . 
Magasinets utsendte hadde på dette tidspunktet kost seg med salat og gledet seg over den lettstekte rødspetten . 
Men vaktler er ikke bare vanskelige å lage - de har en lei tendens til å bli tørre - de kan også være litt trøblete å spise . 
- Slutt å tulle , bruk fingrene , sa Fredag . 
- Hvis ikke går du glipp av mye av den smaksfesten denne lille fuglen er . 
Hovmesteren , som akkurat kom forbi , ga Fredag full støtte . 
Og Robinson , som gjerne ville ha med seg hver eneste fiber av det møre , men saftige kjøttet , la fra seg bestikket . 
- En nytelse . 
Og tilbehøret er akkurat slik det skal være , smakene er finstemt i forhold til hverandre , balansen mellom syre , sødme og salt nær perfekt . 
sa Robinson og tørket fingrene i servietten . 
- Det er dekkende for alt vi har fått så langt , slo Fredag fast . 
Robinson nikket . 
Osteutvalget var ikke så veldig omfattende , men de tre - en Tête de Moine , som skal skrapes og serveres i delikate krøller , en smaksrik chèvre og en nydelig Bleu " d'Auvergne " - gjorde jobben . 
Desserten bekreftet helhetsinntrykket . 
- I særklasse . 
Hyggelig betjening , faglig dyktighet på aller høyeste nivå , nydelig mat - til en forholdsvis sympatisk pris , oppsummerte Fredag . 
- Dette var like bra som sist . 
Noen ganger stemmer førstegangsinntrykket , sa Robinson . 
- Jeg kommer gjerne tilbake for å sjekke om inntrykket holder seg like bra tredje , fjerde - og tiende gang.• robinson & fredag ; @ dagbladet.no 
Velg en tag for type anmeldelse ! 
En av disse : 
Fiskelykke Lofoten Fiskerestaurant feirer 15 år på Aker Brygge . 
Med slik mat kan det fort bli 15 nye . 
- Lofoten ? 
Er ikke det en turistrestaurant på Aker Brygge ? 
Fredag var ikke særlig imponert over forslaget om å besøke en av Oslos mest utholdende restauranter . 
Lofoten Fiskerestaurant har overlevd bryggekonkurransen i 15 år . 
Restauranten er full året rundt . 
Men mange assosierer restaurantnavnet med ja , nettopp turister og forretninger . 
DET VAR VINTERMØRKT på brygga og vind i mastene . 
Men inne bak glassfasaden funklet det i stearinlys . 
Robinson og Fredag spaserte inn i entreen og videre inn til hovmesterskranken . 
Bak den sto to menn . 
De sa ikke hei , så ikke opp fra skjermen . 
Det tok lang tid , pinlig lang tid , før spiseparet fikk oppmerksomhet . 
Robinson og Fredag takket ja til forslaget om en 5-retter med vinpakke . 
Servitøren beklaget at det var hektisk , det var sykdom i staben . 
Likevel kom forretten til bordet på rekordtid , før både vinen og aperitiffen som var bestilt . 
Heldigvis fikk maten spiseparet til å glemme kaoset . 
Kamskjellcevichen smeltet på tunga . 
De tynne , rå fiskeskivene kom med sitronsaft , himmelsk olivenolje og et hint av chili . 
- Er det litt lite oppfinnsomt med to kamskjellretter på rad , spør Robinson . 
Til bordet fikk de kamskjell enda en gang . 
Denne gangen stekte , med karamellisert løk . 
- Lubne , lunkne og gode på smak . 
Men den visne ruccolasalaten kunne jeg klart meg uten , sier Fredag . 
Sellerisuppa med scampisalat inneholdt raust med spretne , smakssterke reker , men spiseparet var middels fornøyd med selve suppa . 
Men så kom hovedattraksjonen : 
- Møretorsk , smiler servitøren . 
- Mmm . 
Kritthvitt og smaksrikt kjøtt . 
Og det er nydelig med aspargessalat , syrlig kapersvinaigrette og søtlig kastanjekrem til , sier Robinson . 
Utsikten ga en følelse av luksus : duvende båtmaster i havna , pyntede bryggegjester og villalys fra åsene i det fjerne . 
Luksusfølelse ga også vinen , en fransk Bourgogne , Gevrey-Chambertin , som servitøren mente det var verdt å gå for , selv om prisen betød at antall glass i vinpakken måtte bli færre . 
Og hun hadde helt rett . 
Apropos servitøren . 
Den travle kvelden til tross , hun var sjeldent oppmerksom og genuint interessert i å gi gjestene en god opplevelse . 
Som avslutning fikk spiseparet oster med fiken- og aprikosmarmelade . 
Og helt til slutt en mandarinparfait med blodappelsinsorbet og en meningsløs juice . 
Utvalget av oster var spennende , men desserten var bare midt på treet . 
Robinson savnet både noe søtt og noe knasende til fruktfesten . 
Regningen kom på rundt 2600 kroner . 
- Det er dyrt , men neste gang trenger vi jo ikke gå for 5-retteren . 
For det blir en neste gang , sier Robinson . 
- Helt klart . 
Dette er jo ingen turistfelle , men en solid fiskerestaurant . 
Velg en tag for type anmeldelse ! 
En av disse : 
Elegant , krydret og stort sett godt på Dinner 
Men det går unna - og det merkes . 
Lengst inn i lokalet til Dinner hadde det dukket opp en bar siden Robinson og Fredag sist besøkte restauranten i Stortingsgata . 
Nå var de blitt henvist dit i påvente av at bordet skulle bli ledig . 
- Ja , her har de utvidet betraktelig , sa Fredag , og tittet inn i et helt nytt rom innenfor baren . 
Orientalsk elegant , sobert og stilrent som resten av etablissementet . 
Og fullt av tilsynelatende fornøyde middagsgjester . 
- Her er det neppe noe i veien med omsetningen ! 
Skuffet har aldri Robinson og Fredag vært på Dinner , og forventningene denne gangen var som vanlig høye . 
Etter å ha blitt tildelt et bord ved vinduet i lokalet ut mot Nationaltheatret , studerte de det omfattende spisekartet som inneholder fire menyer og en à la carte med retter inspirert av kokekunsten i Szechuan og Canton , ofte med en europeisk vri . 
Hvitløksgrillet kongekrabbe 
- Jeg tror jeg kjører 100 prosent robatagrill denne gangen , sa Robinson , og lot seg friste av hvitløksgrillet kongekrabbe og grillet indrefilet . 
- Hvor sterk vil du ha maten , undret kelneren . 
Robinson stusset over hvilket utslag dette ville ha for grillmaten , og valgte medium , vel vitende om at dette på « dinnersk » betyr sterkt . 
Fredags fikk ikke dette valget , både « crispy duck salat » og « pok fu lam » kom som de var - ganske milde . 
Orientalsk ballett 
Til tross for et solid vinkart , valgte Robinson og Fredag å drikke øl . 
Til krydret - og til dels sterk mat - er det da vanskelig å bomme . 
En jevn strøm av mennesker var enten på vei ut , eller på vei inn . 
Noen ble tatt hånd om av vertinner i røde kjoler , andre oppvartet av kelnere i svart og hvitt . 
Dim Sum kurver , bordgriller og fat med rykende varme retter ble fraktet hit og dit . 
En lekker liten orientalsk ballett til ære for kokekunsten . 
- Men skurrer ikke dette kompet , undret Robinson , og siktet til den monotone trancemusikken som uavbrutt strømmet fra høyttaleranlegget . 
- Kanskje et bevisst forsøk på stilblanding . 
Men uansett , fungerer det dårlig , sa Fredag . 
- Vi er på restaurant , ikke bar . 
Saftig krabbe 
Forrettene ble brakt til bordet , og så svært innbydende ut . 
Tre biter kongekrabbe splittet på langs og grillet med hvitløk , var lette å fiske ut av skallet , saftige i konsistensen og hadde et fint hint av kull og røyk . 
Dyppet i den medfølgende sausen laget på urter og chili , smakte det fortreffelig . 
- Himmelsk . 
Jeg kunne faktisk fortsatt med dette som hovedrett , sa Robinson . 
Foruten salat , besto Fredags forrett av saftig andekjøtt med sprøtt skinn , overdrysset av fritert spinat , granateplekjerner og pinjenøtter , en vellykket kombinasjon av myke og sprø ingredienser . 
To dressinger , hoisin og sesam , fikk alternere som smakstilsettere . 
- De er gode på and her , sa Fredag . 
- Jeg kjenner faktisk noen stamgjester som aldri bestiller noe annet . 
Effektivitet ar alltid kjennetegnet Dinner . 
Også denne gangen . 
Indrefileten fra robata-grillen kom i tre biter med en « sukiyaki pepper saus » ved siden av , samt en wok av shitakesopp og asparges . 
Gjennomgrillet 
Ikke noe å utsette på smakene , men dessverre var indrefileten gjennomgrillet , og heller ikke spesielt mør . 
Det forundret Robinson at kelneren hadde spurt om ønsket styrkegrad , men utelatt spørsmålet om stekegrad . 
Ikke noe på tallerkenen var spesielt sterkt . 
Sausen hadde et markant sting av svart pepper , men etter Robinsons smak hadde kokken vært for slepphendt med eddiken . 
Fredags marinerte lam skulle vise seg å være utbenet lammeribbe . 
Her gjorde den sprøstekte spinaten et comeback , sammen med en « spicy hoisin saus » , asparges , og en liten skål med lettsyltet kål . 
Asparges med sesam 
Aspargesen var rettens lille overraskelse , al dente og med lett karamelliserte sesamfrø . 
Kålen var frisk og syrlig , sausen perfekt balansert mellom søtt og sterkt , men også her skuffet kjøttet . 
- Mangopudding og sjokoladefondant fikk avslutte måltidet , og sto absolutt til forventningene . 
Det gjorde også servicen . 
En oppmerksom kelner hadde hele tiden sørget for øl og vann i glassene . 
- Her er faktisk effektivitet en dyd av nødvendighet , kommenterte Fredag 
- Siden Dinner på grunn av den store pågangen opererer med to og en halv times besøkstid per reservasjon . 
På vei ut i høstkvelden , så Robinson på klokka . 
- De er faktisk snart tre og en halv time siden vi kom . 
Spørsmålet er om den økte kapasiteten går ut over kvaliteten og servicen . 
La oss ikke håpe det . 
Velg en tag for type anmeldelse ! 
En av disse : 
Milde Buddha Buddha Lounge Club & Restaurant er et forsøk på å blande nattklubb med restaurant . 
Det lykkes ikke helt . 
- Oi , her har det skjedd ting ! utbrøt Robinson og Fredag i kor idet de entret lokalet . 
Dagbladets utsendte hadde prøvd å få et glimt inn i lokalene fra Munkedamsveien , men tunge gardiner og draperier hindret innsyn . 
Og heldigvis utsyn . 
- Med den tungt trafikkerte veien rett utenfor , er det ikke beliggenheten som trekker , sa Fredag . 
Lokalet er fylt av sittegrupper rundt små , lave bord hvor det å slenge seg ned er mer dekkende enn å sette seg til bords . 
- Er luftfuktigheten høyere her inne ? undret Robinson . 
- Det er nok heller interiøret , de tunge tekstilene i fløyel , gull , rødt og jordtoner som spiller sansene et puss , mente Fredag . 
For her peker det meste i retning av India , også menyen , selv om det er innslag av thaimat og klassikere som pepperstek og reinsdyr i rødvinssaus . 
Kilden til inspirasjon har tydelig vært det internasjonale Buddha Bar-konseptet som i dag omfatter et førtitalls restauranter verden over , pluss plateselskap og hoteller . 
- Hva med en av våre tapaskombinasjoner , sa en smørblid kelner . 
- Da får dere smake litt av hvert av det kjøkkenet har å tilby . 
Hun måtte for øvrig beklage at hun ikke hadde rukket å smake på noen av hovedrettene . 
En ærlig sak , men hvis man vil bli tatt på alvor som spisested , nytter det ikke at serveringspersonalet - om aldri så hyggelig - knapt vet hva som befinner seg på menyen . 
Så til forrett valgte Dagbladets utsendte , helt på egen hånd , Scallops Tamateri ( kr 89 ) , pannestekte kamskjell servert på en dressing av tomat og koriander , og Chicken Drum Sticks ( kr 79 ) fra tapasmenyen . 
Øl går bedre enn vin til sterkt krydret mat , men det skulle vise seg at spisegjestene trygt kunne valgt ei flaske gjæret druesaft framfor indisk flaskeøl til måltidet . 
- Kamskjellene smaker godt , men er lunkne , sa Robinson snurt og prøvde forgjeves å få i seg noe av dressingen fra det fancy fatet bestående av tre små kulper , et til hver av skjellene . 
Kyllingvingene smakte tamt , og ble servert med plommesaus og chili . 
Men Fredag klarte ikke å smatte seg fram til den annonserte smaken av ingefær . 
- Vi får satse på at hovedrettene blir bedre , sa Fredag og rettet seg opp etter å ha sittet krumbøyd over det lave bordet . 
Til hovedrett hadde Robinson valgt Malabar Seafood ( kr 215 ) , en sørindisk spesialitet med reker og fisk servert i krydret kokossaus . 
Det smakte godt , men var det litt sparsommelig med fisk i den smaksrike curryen ? 
- Og hvor er rekene ? undret Robinson . 
- Her burde kokken vært rausere . 
Som på de fleste indiske restauranter ble det også her forespurt om ønsket styrkegrad , men « medium » viste seg å være mildere enn « mild » vanligvis er . 
Fredags Chicken Breast ( kr 198 ) med wokgrønnsaker og kremet chilisaus var uten tvil måltidets høydepunkt . 
- Mørt og godt . 
Mange fine nyanser . 
Men servitørens advarsel om at dette var sterke saker stemmer ikke . 
Også her kunne kokken vært rausere med chilien , sa Fredag . 
Kyllingen ble servert på et avlangt fat som var litt vel stort for det lille bordet . 
- Det er elegant og fancy , men ikke så veldig praktisk , sa Fredag . 
Mango Sorbet ( kr 69 ) og Grilled Chocolate Cake ( kr 125 ) avsluttet måltidet . 
Kaka skulle ifølge kelneren være , ja , nettopp : 
Grillet . 
Men den lunkne kaka var et middelmådig bekjentskap , og noen grill hadde den neppe vært i nærheten av . 
Buddha Bar-konseptet - som her står modell - ønsker å appellere ikke bare til ganen , men også til alle de andre sansene . 
Her skal man kunne søke sanselig tilflukt fra storbyens larm . 
På Buddha Lounge Club kan man også « lounge » videre med en drink når kjøkkenet stenger ved 22-tiden og en DJ tar plass innerst i lokalet . 
- Det er hyggelig her , men neste gang jeg stikker innom , blir det for å ta et glass eller to på nattetid , sa Robinson . 
- Ja , da kommer vi seint . 
Etter å ha fylt magene på et annet spisested tidligere på kvelden ?. 
Innendørs grillgleder Bristol Grill har fått skikk på maten og er nå mer enn en trivelig tradisjon . 
- Bristol Grill , husker du ? sa Robinson . 
- For snart fem år siden satt vi her og lovpriste atmosfæren og det klassiske interiøret samtidig som vi lurte på hvorfor denne restauranten aldri helt hadde klart å innfri de kulinariske forventningene som førsteinntrykket automatisk inngir . 
- Nye tider , nye muligheter , svarte Fredag optimistisk . 
- En hyggelig mottakelse og den elegante lille appetittvekkeranretningen - en munnfull gåseleverskum , en bit røkt ørret og litt kyllingpaté - var en lovende start . 
Saftig focaccia og Kviteseidsmør er også en liten vinner , og så får vi se nå når alvoret begynner . 
Alvoret ankom i forrettform av kamskjell ceviche til Fredag og bakt kveite til Robinson . 
Konsistensen og smaken på de sitronmarinerte skjellene høstet anerkjennende nikk fra Fredag , mens kveita , som innledningsvis virket å være i salteste laget , oppfinnsomt ble kontrastert med et beger kokoskremsorbet . 
- Kveite og kokos - den smakskombinasjonen er ny for meg . 
Men jeg kjenner at jeg kan bli avhengig , sukket Robinson . 
- Hvis hovedrettene holder samme friske stil , må jeg si at Grillen har hevet seg . 
Fredag holdt seg til det marine , i dette tilfellet breiflabb med kremet risoni-ris , spisskål og østerssopp . 
Robinson foretrakk landlivsgleder som sennepsglasert lammefilet med sopp , rotgrønn-saker mille feuille og en chèvrekrokett , og lyttet interessert til servitørens vinanbefaling som gikk i retning av det røde , sangiovesiske Toscana . 
- En Brusco dei Barbi vil passe til både breiflabb og lam , sa han så overbevisende at Fredag umiddelbart overvant hvitvin-til-fisk-refleksen . 
Noen minutter seinere måtte begge gi ham rett ; den dyprøde , lett bitterfruktige og friske rødvinen besto prøven som følge til både fast , smaksrik fisk og mørt lammekjøtt . 
- Risonien kunne vært litt mer al dente , men ut over det var dette fiskemåltidet utmerket , med perfekt tilberedt fisk og sprø spisskål , fastslo Fredag . 
Robinson , i ferd med å skrape i seg de siste restene av en nydelig timiansky , ga også uttrykk for stor tilfredshet . 
- Så da gjenstår bare desserten , kom det . 
- For meg som betrakter forrett og hovedrett som transportetapper til måltidets høydepunkt , er det nå selve moroa begynner . 
- Du snakker som du har vett til , fnyste Fredag . 
- Men nyt du dine søte munnfuller , selv avslutter jeg sivilisert med oster , kompotter og brød . 
Det går dessuten til resten av rødvinen . 
- Hva er galt med rødvin til hvit og mørk sjokoladeterrin med bær ? sa Robinson uskyldig . 
Nå skulle det vise seg at sjokoladedesserten , tross tiltalende utseende , ble måltidets minst smaksbegeistrende innslag . 
Fredag leviterte heller ikke over brie , chèvre , époisses og Roquefort i selskap med aprikos- og sviskepuré og et heller kjedelig fruktbrød , men var likevel klar i sin konklusjon : 
- Fortsatt erobrer ikke Bristol Grill posisjonen som Oslos kulinariske høyborg . 
Men restauranten har tatt store steg i riktig retning siden sist , og både mat og service er altfor god til at jeg vil gjøre den til det bestes fiende . 
Og viktig : 
Jeg opplever viljen til perfeksjon som så sterk og entusiastisk at det har vært morsomt å være gjest her . 
Det skal de ha for . 
- Amen , sa Robinson . 
Smakfull pakkereise 
Vietnamesisk fusion som lokker fram superlativene . 
- Crispy duck står på ønskelista , sa Robinson allerede før spiseparet var kommet innenfor døra på restauranten helt nede ved Oslo rådhus . 
Fredag minnet om forrige besøk , like etter at den vietnamesiske restauranten hadde åpnet dørene for et år siden . 
Den gang den sprø anda ble en skuffelse . 
Men Robinson sto på sitt . 
And måtte det bli . 
Og anda var å finne på menyen . 
Både som forrett og hovedrett . 
- Vi er nesten alene her , observerte Robinson og så seg rundt i det romslige lokalet . 
Moderne grått med noen få fargesterke elementer fra østlige himmelstrøk og glødende kullgriller på den ene veggen . 
- Mon tro om peisflammene som lyser opp den ene veggen er digitale eller ... , lurte Fredag . 
- TV-skjermer , smilte servitøren , og hentet et par hvite viner så smaksløkene kunne få velge hva man skulle ha i glasset . 
Vuong har satset på et fusionkonsept . 
De asiatiske rettene har fått følge fra andre kjøkken rundt om i verden , men det er likevel Vietnam som står i fokus . 
Servitøren fortalte gladelig om delemenyen med 12 tapasretter , der man er innom de fleste av rettene på menyen . 
Også fire retters-menyen fikk mye skryt , og til en pris av 395 per person , lot spiseparet seg friste . 
- Og når vi først er på pakketilbudet , kan vi jo hoppe på vinpakka , med fire glass , også , mente Fredag . 
Det første som ankom bordet , var Crispy duck . 
- Sprøtt , sa Robinson og fylte en tynn , tynn pannekake med and , purre , agurk , paprika , hoisinsaus og chili . 
- Saftig , konstaterte Fredag , og la til at fjorårets skuffelse nå var blitt en nytelse . 
Det største problemet var å stoppe i tide for å få plass til de neste rettene . 
Guidingen gjennom måltidet var upåklagelig . 
Oppmerksomme servitører med forklaringer , vann- og vinpåfyll i godt og hyggelig tempo . 
- Det skulle ellers bare mangle , med all den tiden restauranten er under halvfull , mente Robinson . 
Havets delikatesser i wokutgave kom rykende varme til bords . 
Kongekrabbe . 
Godt . 
Kamskjell . 
Myke og saftige . 
Steinbit tempura . 
Himmelsk deilig . 
Og med akkurat passe mye chili og sting av ingefær . 
Vinpakka bød på hvit Bourgogne . 
Litt anonym , men langt fra upassende . 
Pakkereisens hovedrett var Okse-indrefilet xaté , med grønnsaker og søtsterk saus av hvitløk , chili og peanøtter , akkompagnert av en god , rød italiener av merket Brolio Chianti . 
- Mørere blir det ikke . 
Og til tross for tynne biter , er kjøttet fortsatt deilig rosa , smattet Fredag fornøyd . 
- Dette er smaker flere hadde fortjent å nyte , sa Robinson . 
Og hadde superlativer på lager da desserten kom . 
- Pannacotta kan være ganske kjedelig , menn det gjelder ikke denne asiatiske varianten . 
Deilig konsistens , med tydelig smak av ingefær . 
Hva mer kan man ønske seg ? 
- Takara sake , sa Fredag , som hadde fått den søte , kjølige plommevinen i glasset . 
- Nytt bekjentskap , men godt - kan også brukes til norsk kransekake eller riskrem , mente Fredag . 
- En smakfull asiatisk pakkereise med gode guider . 
Litt lite folk i restauranten , men lun stemning likevel , oppsummerte Robinson . 
robinson & fredag ; @ dagbladet.no 
Velg en tag for type anmeldelse ! 
En av disse : 
Raust på brygga Godt , men ikke gastronomisk i maritime omgivelser . 
Er man på pub , så får man da også spise pubmat , sa Robinson og saumfarte menyen . 
Stedet var Jarman Gastropub , et av Aker Brygges siste tilskudd på spisefronten . 
Siden 90-tallet har fenomenet gastropub gjort den engelske pubmaten attraktiv . 
Matopplevelsen skal by på mer enn de feite og lite raffinerte rettene man ofte får på pub . 
I tillegg følger en dose vennlighet i et avslappet miljø . 
Og trenden fant veien over Nordsjøen . 
- Aller først øl , slo Fredag fast , og bladde seg gjennom drikkemenyen . 
— Det må minst være 60 sorter å velge mellom . 
Alt fra små , norske mikrobryggerier , via utenlandske merker , til de mer kjente , norske på fat , smilte Fredag . 
Og fant i tillegg en håndfull viner i rødt og hvitt på glass og flaske . 
Samt en imponerende liste gin . 
Servitøren kan sin ølmeny og delte den gjerne . 
Fredag holdt seg i det norske maritime , med Nøgne Ø-bryggeriets « Two Captains » . 
- Anbefalingen var vel den dyreste ølen på menyen , så den bør være god , brummet Fredag forventningsfullt , og smattet fornøyd etter første slurk . 
Robinson lot seg fascinere av det belgiske fruktølet Lifemans Fruitesse . 
Ølet legges på en seng av kirsebær et par døgn før det tilsettes 15 prosent bærsaft . 
- Det lukter julebrus , og ser sånn ut , var konklusjonen . 
Smaken minnet mest om en syrlig fruktbrus . 
Gastropuber handler altså om å få i pose og sekk . 
Og fra den rikholdige ølmenyen går turen til mat . 
Robinson smilte fra øre til øre da første munnfull tartar , oksekjøtt smaksatt med ansjos , nådde munnen . 
- Sammen med kantarell , østers-majones og chips av rødbeter , må dette kalles en fullendt symfoni . 
Fredag var ikke like begeistret for den franske ertesuppa , som serveres med strimler av andeconfit , syltet gresskar og løk . 
- Fantastisk smak , deilig grønn og kremete , med et sting av chili . 
Og tilbehøret gir tyggemotstand . 
Men suppa er lunken . 
Det burde være unødvendig når kjøkkenet ligger halvannen meter bak ryggen min , fastslo Fredag . 
Det er heller lunkent i lokalet og . 
De store vinduene som vender ut mot Nesoddbåten er åpne . 
Riktignok er varmelampene på , men sommeren har forlatt hovedstaden . 
Lokalet er pusset opp i en røff industriell stil , med bilder og gjenstander som minner om at Aker Brygge har en verftsfortid . 
I første etasje råder en uformell stil og et høyt støynivå , andre etasje er forbeholdt de som vil bry seg mer om mat enn bare drikke . 
Menyen tilbyr både kveite , gulasj og fiskesuppe , men det var når det kom til hovedretten , spiseparet bestemte seg for å få pubfølelsen . 
- En real burger , faktisk den beste jeg har spist på lang tid , slo Fredag fast . 
— Nok sting og saftighet i kjøttet med en dressing basert på chevré , kremost og bacon . 
Og gode pommes frittes ! 
Robinson parterte sin fish ? n chips og fant kritthvit fisk som krøllet seg under et litt for raust frityrlag . 
Ertestuingen var irrgrønn , lunken og ikke særlig spennende , mens chipsen var upåklagelig , sprø utenpå og deilig myk inni . 
- Porsjonene er i hvert fall mer enn rause , sa Fredag og innså at en enslig sjokoladetrøffel var det eneste som fikk bli med som følge til kaffen . 
- Hvordan klarer de å servere lunken kaffe ? 
Fredag var langt fra imponert . 
Heller ikke sjokoladetrøffelen nådde de store høyder . 
Robinssons eplepai var rikholdig på akkurat epler , og det var det . 
- God og kunnskapsrik service , fine lokaler og solid pubmat med mange gode smaker . 
Minus for kjedelige desserter , oppsummerte Robinson . 
- Enig . 
Og de må få opp temperaturen - både på maten og i rommet - før neste besøk , repliserte Fredag. robinson & fredag ; @ dagbladet.no 
Velg en tag for type anmeldelse ! 
En av disse : 
" L'ardoise " : 
Lekre kaker , husmannskost på det jevne Best på det søte i Thereses gate i Oslo . 
- Et godt spørsmål , sa vinkelneren med umiskjennelig fransk brytning , etter å ha fylt to glass med en frisk Riesling fra Alsace . 
- Et spørsmål flere har stilt oss . 
Fransk husmannskost 
Etter å ha registrert flere lovord om det nye konditoriet i Thereses gate , som også serverer fransk husmannskost , la Robinson og Fredag veien innom L " ' " ardoise en ettermiddag rett etter jobb . 
Nå hadde Robinson spurt kelneren hvorfor de opererer med så ufranske åpningstider . 
På hverdager stenger de så tidlig som klokka åtte , ønsker man å spise middag her bør man altså være ute i god tid før det . 
Svaret var ikke utvetydig enkelt . 
Det er tre franskmenn som står bak driften , en kokk , en sommelier og en konditor . 
Førsteprioritet har vært å selge franske konditorvarer på dagtid , samt et lite utvalg matretter på tavla , eller « l " ' " ardoise » som tavle heter på fransk . 
- Å gå over til full restaurantdrift på kveldstid vil kreve en del investeringer på kjøkkenet , og det har vi foreløpig ikke mulighet til , sa kelneren . 
- Men , sa han optimistisk : 
— Vi får se hva som skjer på sikt . 
Quiche og blekksprut 
På tavla denne ettermiddagen sto hjemmelaget quiche , middelhavssalat med blekksprut , provençalsk velouté med chèvrekrem , samt kylling fra Landes , et område i Sørvest-Frankrike . 
- Ikke så store valgmuligheter , sa Fredag , men etter å ha konsultert med kelneren viste det seg at alle retter også kan fås i små porsjoner , hvilket gjorde det fullt mulig å komponere en treretters . 
Robinson valgte å begynne med middelhavssalaten , en porsjon blekksprut blandet med konfiterte grønnsaker og sitron . 
Blekkspruten , som var kokt i urtebuljong , hadde både spenst og saftighet , sitronen tilførte syrlighet . 
Et godt valg . 
Fredag gikk for velouté , en tykk suppe , her laget på aubergine og servert med chèvrekrem , samt salat og finskårne grønnsaker på et stykke brød . 
Fløyelsaktig konsistens , mektig , godt og provençalsk , lød dommen . 
Godt , men litt tørt Både Robinson og Fredag hadde valgt kylling fra Landes som hovedrett , og de hadde bifalt vinkelnerens anbefaling av ei flaske Rully fra Domaine Rois Mages , en lett og delikat rød burgunder , som passet utmerket til hovedretten . 
Kyllingen ble servert i biter med blant annet løk , gulrøtter og stangselleri i en kraft ispedd både crème fraîche og sider , som ga retten både sødme og friskhet . 
- Men er ikke kyllingbitene vel tørre ? undret Robinson . 
- Jo , dessverre , sa Fredag . 
— Og det er skuffende . 
Særlig med tanke på at kjøttet fra de frittgående kyllingene i Landes — oppfostret på mais — er kjent for nettopp det motsatte . 
Ifølge « tavla » skulle kyllingen være posjert , altså trukket så vidt under kokepunktet . 
Denne hadde nok ligget for lenge . 
Men smaken var det ikke noe å si på . 
Lekre klassikere Tatt i betraktning at L " ' " ardoise også — eller først og fremst — er et konditori , er det større valgmuligheter når det gjelder måltidets søte avrunding . 
Blant flere lekre klassikere , alle laget av husets konditor , falt valget på en St. Aubin og en Canelé . 
Sistnevnte er en spesialitet fra Bordeaux — en formkake som er myk inni , med sprø og karamellisert skorpe utenpå . 
St. Aubin består av hvit sjokolade- og marsfiolmousse med et hjerte av kremet solbær på mandelbunn . 
- Det er tydelig at konditoren kan faget sitt , sa Robinson og så på Fredag som så vidt hadde tid til å gi et samtykkende nikk mellom munnfullene . 
Det nærmet seg stengetid , og det romslige , lyse lokalet var nesten tomt for folk , da Robinson og Fredag kunne konstatere at de hadde fått mye mat for en forholdsvis rimelig penge . 
- Veldig hyggelig her inne og veldig hyggelig for nabolaget , sa Fredag . 
- Og for andre - spesielt de som er svake for franske konditorvarer . 
Ut fra det vi fikk servert i ettermiddag , er det ingen tvil om hva som var vinneren . 
Robinson var ikke alene om å mene det . 
Under hele måltidet hadde det vært en jevn strøm folk innom for å ta med seg lekre kaker hjem . 
- Når jeg tenker meg om er det ingen dum idé , sa Robinson og stilte seg opp foran disken . 
- Vi er mette nå , men i morgen er også en dag . 
Velg en tag for type anmeldelse ! 
En av disse : 
Mye og mettende 
Vi er alltid klare for å bli kjent med en ny thai i byen . 
Denne tas helst med hjem . 
- Servietter ? 
Servitøren så undrende på dem . 
Robinson og Fredag satt ved et bord uten duk , i et ganske bråkete lokale , rett ved nedgangen til toalettene . 
Med bestikket lagt rett på bordet . 
Og med Singha-ølen skjenket i stusslige halvlitersglass av type brun bule . 
Nå hadde de kommet med en eksentrisk forespørsel . 
Få minutter seinere var servitøren likevel tilbake . 
Ikke med én , men med fem servietter . 
- Så forsmedelig med slapp service når det som faktisk ligger oppå tallerkenen er såpass godt , hvisket Robinson . 
Thailand er « det nye Syden » og thairestaurantene har snart tatt over for kinarestaurantenes hegemoni i Norge . 
Godt er det , med et så spennende , variert , sunt og intuitivt forståelig kjøkken , som formelig oser av sterke sauser , syrlige marinader og friske smaker . 
Førsteinntrykket av Papaya , den nye thaien i Vika , ga en vibb tilbake til ungdomstidas backpackerturer . 
- Vi skal ikke være så fine på det i dag , sa Fredag og så rundt seg i lokalet som tidligere huset en bydelskro . 
Og fortsatt så sånn ut . 
- Bangkok er jo et mylder av hull-i-veggen-sjapper med mat til en billig penge . 
Da Robinson spurte servitøren om en av hovedrettene , massaman karri , kom svaret ærlig : 
- Det vet jeg ikke hva er . 
Servitøren virket i det hele tatt usikker både på menyen og de generelle reglene for hvordan man serverer kunder . 
Blid og imøtekommende , men urutinert og åpenbart ikke vant til å få spørsmål om maten . 
Hvilken opptur da at rettene som få strakser seinere ble båret inn - bestilt fra den rikholdige menyen - var riktig så kompetente . 
- Mmm . 
Saftig og god kylling satay . 
Peanøttsausen er frisk og passe klumpete , og virker nylaget , smattet Fredag . 
- Thaifiskekakene mine har en oppkvikkende snert av sitrongress , men smaker ikke fullt så minneverdig . 
Søt-chilisausen minner mistenkelig om den på flaske , mumlet Robinson . 
Det var før hovedretten : 
- Grønn karri kan ikke bli bedre enn dette . 
Her har jeg fått sju spretne scampier som svømmer rundt i en aromatisk saus av kokosmelk , grønne bønner , lime-blader , thaibasilikum , paprika og en litt spesiell type aubergine . 
Jummy ! 
Fredag sa seg nesten like fornøyd med Papaya-woken sin , som levde opp til , på en prikk , den ønskede styrkegraden : 
Medium pluss . 
Her var sirlig skårne biffbiter å finne i en salt , krydret saus . 
Og knasende sprø grønnsaker : rotfrukten galangal , sjampinjong , brokkoli , vårløk , squash og den hellige treenigheten hvitløk , sitrongress og chilipasta . 
Og soyasaus . 
- Mye og mettende . 
Et godt måltid , i hvert fall sett i lys av den januarslanke regningen vi har pådratt oss , konkluderte Fredag . 
- Men vi må jo også sjekke dessertkartet ! 
Robinson var sugen på søtt . 
Fredag humret : 
- Der har du ett alternativ å velge mellom : 
Fritert banan . 
Servitøren kunne opplyse at også en fritert pære ville ankomme . 
Det skulle vise seg å være en ring av hermetisk ananas . 
- Dette smaker tamt og fett , måtte Robinson vedgå . 
Totalt endte sluttsummen på 760 kroner , noe som gjorde det enkelt å tilgi desserten . 
Den ubehjelpelige servicen og det uinspirerte interiøret var det verre å forsone seg med . 
- Neste gang kjøper vi med oss maten i takeaway-pose , konkluderte Fredag . 
- For det blir en neste gang ? 
— Absolutt . 
Kokken på Papaya kan sine saker . 
Det er det ingen tvil om. magasinet @ dagbladet.no 
Velg en tag for type anmeldelse ! 
En av disse : 
Gullsmeden Nyåpnede Kontrast kaller seg bistro , men er egentlig en gullegod gourmetrestaurant . 
- Oi , overraskende , utbrøt Robinson da spiseparet kikket inn vinduene til Restaurant Kontrast . 
De befant seg i Parkveien , midt mellom Solli Plass og Tjuvholmen , der gaten først og fremst er et boligstrøk . 
- Restauranten ser ut som en middels frokostsal på et mindre hotell . 
Og det er jo delvis sant . 
Hotellet som huser spisestedet er en del av den lille danske hotellkjeden Guldsmeden . 
De er kjent for å være små og uformelle . 
Robinson hadde lest litt om restauranten og trodde stedet skulle være mer , ja , rett og slett , mer stilig . 
- Men med stilig følger ofte stivt , responderte Fredag . 
En servitør ønsket velkommen og forklarte konseptet . 
Han måtte gjenta forklaringen tre ganger før spiseparet knakk koden , delvis på grunn av den dårlige akustikken i lokalet , og delvis på grunn av sin ordrike svensk . 
Menyen inneholder sju mellomstore retter og tre små desserter . 
Det skilles altså ikke mellom forretter og hovedretter . 
Du kan plukke fritt eller be kokken velge , det gjør han for 690 kroner . 
Først kom saltet kamskjell fra Frøya . 
Og litt for seint fikk spiseparet også riesling i glasset . 
De rå kamskjellskivene ble servert med misomajones . 
- Nydelig , utbrøt Fredag . 
- Ja , dette minner meg om da jeg var om bord på en båt og spiste rå kamskjell rett fra det iskalde havet . 
Det er en helt spesiell spenst og saltsmak i kjøttet , fantastisk mot den syrlige majonesen og søtlige agurken . 
Suksessen ble fulgt opp av blåskjell-emulsjon med sautert grønnkål og løyromkrem med gressløk . 
- Wow , var Robinsons umiddelbare reaksjon . 
— Dette minner om ... 
- Mmm , nikket Fredag . 
De fikk klare assosiasjoner til signaturretten til Norges beste restaurant , Maaemo , også det blåskjellemulsjon . 
Selv om kokken hadde makten denne kvelden , fikk spiseparet lov å legge inn ett ønske . 
Det ble andelever fra Holte gård , et valg de ikke angret på . 
Sammensetningen av søtlig andemousse , skiver av salt , speket andebryst , syrlig frukt og knasende hasselnøtter var perfekt . 
Den hvite italieneren i glasset , Soave Borgoletto , løftet retten ytterligere . 
Velg en tag for type anmeldelse ! 
En av disse : 
- Vet du hvem som driver her , spurte Fredag makkeren . 
- Mikael Svensson . 
Han var med å starte både Madu og Tjuvholmen Sjø-magasin her i Oslo , og har jobbet på to spanske Michelin-restauranter , svarte Robinson . 
Nå var det på tide med merlot i glasset . 
Igjen lot vinen vente på seg . 
Til bordet kom reinsdyr - filet og tunge - servert med pastinakkpuré , ramsløk og plommesaus . 
En helt perfekt rett . 
Før desserten , som var hvit sjokolade-røre med syrlig sorbet av trønderske tindvedbær , var de innom den norske blåmuggosten Kraftkar , most mellom to hjemmebakte tyttebærkjeks . 
Kontrast profilerer seg som en moderne skandinavisk bistro . 
Bistro-merkelappen er å underselge restauranten . 
Riktig nok er atmosfæren uformell , men rettene er langt fra enkle . 
Prisen er også høyere enn i bistrosegmentet . 
Totalt 2800 kroner for 6 retter , vin og tips . 
- Maten her kan definitivt sammenliknes med Oslo-restaurantene som får stjerner og koster 1000 — 1500 kroner mer for to personer , sa Robinson . 
- Absolutt , sa Fredag . 
- Men atmosfære og service ligger noen hakk under restaurantene i øverste prisklasse . 
Kresne gjester vil muligens bli litt skuffa av sene servitører , den ordinære innredningen og , kan jeg få legge til : den uinteressante kunsten . 
Men de som vil ha fantastisk mat og en avslappet atmosfære bør bestille her snarest 
Jeg tror vi må trille en sekser , nettopp på grunn av maten og den relativt lave prisen . 
Og gå for Kontrast-menyen ! 
En selvplukket seksretters ville kostet 960 kroner , men stoler du på kokken , slipper du unna med 690 kroner . 
Mørke skyer over Solsiden 
En av Oslos mest populære sommerrestauranter er kanskje blitt for populær . 
- Vi har vært her i 22 år nå , sa kelneren stolt da Robinson og Fredag inntok et vindus-bord på Solsiden , hovedstadens mest populære sesongåpne restaurant . 
Utsikten innover mot Aker Brygge var som vanlig upåklagelig . 
Robinson og Fredag startet kvelden med et glass champagne , og sukket forventningsfullt da de fant klassikere på menyen som hadde gledet gjester i mange år . 
Alt lå i det hele tatt til rette for en perfekt kveld med det som gjentatte ganger har blitt hyllet som byens beste sjømat . 
Skuffende kelner-råd 
Denne gangen var det likevel noen mørke skyer i horisonten . 
Fredag bestemte seg raskt for dagens tre-retter , som besto av laksesashimi med wasabimajones og mangosalat , grillet vill-kveite med hummer- og chipotlerisoni og blåskjell- og safransaus , og biscotti med kaffegelé og kaffe- og cognacis til dessert . 
Robinson gjøv løs på à la carte-menyen med stor iver , og lot seg friste både her og der . 
Men da kelneren ble spurt til råds , anbefalte hun hovedsakelig det som sto på dagens treretters meny , både til forrett , hovedrett og dessert . 
Robinson endte opp med å følge rådene fra egen mage i stedet , og landet på grillet kamskjell med kimchi , ribbe og soyasjy til forrett , etterfulgt av gratinerte sjøkreps . 
- Jeg kan anbefale ei flaske argentinsk Chardonnay . 
Den passer til alt , og det blir billigere sånn , sa kelneren og pekte på en Cetana Alta Chardonnay fra 2012 , sympatisk priset til kr 695 , vel 2,5 ganger polprisen . 
Men Robinson og Fredag hadde gode minner fra Solsidens velassorterte vinkjeller , og ville gjerne ha vin på glass . 
Først da Fredag hadde spurt to ganger om spesifikke anbefalinger til hver rett , gikk kelneren for å høre med noen andre om hva som passet best . 
- Så rart å insistere på å anbefale ei flaske når gjestene heller vil ha vinmeny . 
Skulle tro de også tjente mer på det , sa Fredag . 
Selger 14 000 sjømatfat Som før synes sjømatplatåene å være bestselgeren . 
14 000 slike skal det gå unna i løpet av en sesong , fortalte Fredag . 
Høyt volum kan være en utfordring . 
- Jeg får litt mer fabrikkfølelse enn jeg har hatt her tidligere år , sa Robinson . 
- Enig . 
Og på dette nivået bør jo hvert besøk føles unikt , mente Fredag . 
Forrettene kom raskt på bordet , sammen med to glass Just Riesling fra Gut Hermannsberg , som viste seg å være en god match til både kamskjell og laks . 
- Kamskjellene er perfekt stekt , og ribba er fint tilbehør , mente Robinson , som hadde litt mer problemer med kimchi , den fermenterte , koreanske kålen , som også fulgte med . 
- Et spennende valg , men smaken overskygger den delikate sødmen til kamskjellene . 
- Skjønner hva du mener . 
Her blir også laksen overkjørt av tilbehøret , svarte Fredag . 
- Fortsatt noe av den beste i byen 
Da sola begynte å dale og hovedrettene kom , steg imidlertid stemningen . 
- Dette er akkurat like godt som jeg husket , sa Robinson fornøyd , etter første bit med sjøkreps . 
Saftige , sødmefylte og med et hint av grill som delikat « krydder » . 
Valget av Sancerre i glasset - fra Paul Prieur et Fils - var det heller ingenting å si på . 
- Det er en grunn til at det er så fullt her . 
Dette er fortsatt noe av den beste sjømaten man får i Oslo , mente Fredag , som hadde fått en raus porsjon kveite . 
Fisk og tilbehør utfylte hverandre på en utmerket måte . 
Ikke veldig minneverdig 
Det var lite magevolum igjen da dessertene kom på bordet , og det var kanskje like greit . 
- Godt , men langt fra uforglemmelig , oppsummerte Robinson , som hadde latt seg friste av mazarinkake med hasselnøttkrem og ferskensorbé . 
Totalen endte på 2 000 kroner for tre retter og tre glass vin ganger to . 
Stemningen var likevel noe lavere enn den pleier etter et besøk på Solsiden . 
- Jeg tror dessverre de akkurat mistet en stjerne . 
Dette var ikke mer enn en sterk firer . 
Verken forretter eller dessert var minneverdige . 
Dessuten var servicen ikke på det nivået den bør være på et sted i denne prisklassen , mente Robinson da vandret tilbake langs kaia . 
- Men jeg håper det tar seg opp igjen . 
Vi får prøve igjen neste år ! 
Velg en tag for type anmeldelse ! 
En av disse : 
Folkelige Taverna " ' " n med vellykket pizza på norsk 
Mer bydelskro enn gresk taverna , men hyggelig stemning . 
Fredag bare smilte og var mer opptatt av å fortelle en hyggelig servitør at ja , gjerne noe å drikke med en gang . 
Og to glass tørr hvitvin sto på bordet før tørsten i det hele tatt meldte seg . 
Skorper Pilleglass og resepter i det gamle apoteklokalet på Youngstorget er erstattet med lukta av nybakte skorper som Taverna " ' " n kaller sin norske tolkning av pizza fra vedfyrt ovn . 
Alle bordene var besatt , spisegjestene kom i alle aldrer , og med plass til rundt hundre , hadde støynivået passert godt over middels . 
- Du får ikke følelsen av å være på en gresk taverna , mer en norsk bydelskro , sa Fredag og berømte den ujålete stemningen . 
- Her blir det lett å sitte lenge , mente Robinson og gikk løs på spisekartet . 
Yoghurt og urter 
Heller ikke det gir greske assosiasjoner . 
Størstedelen av menyen er viet skorpene som serveres i fantasifulle varianter , fra enkel med yoghurt og urter , til mer avansert med brasert høyrygg og rødløkkompott , til italienskinspirert med parmesan og parmaskinke . 
I tillegg kommer fisk , grillretter og pasta . 
Og fjøler . 
Med pølser , oster og skinke . 
Det hele akkompagnert av lukta av kullfyrt grill fra åpen kjøkkenløsning . 
- La oss starte med skorpe med yoghurt , foreslo Fredag . 
Så ble gjort , og det var ingen grunn til å angre . 
Sprø , delikat og syrlig . 
Eneste aber var at noe så godt kom i en så stor porsjon at det ble vanskelig å sette av plass til de neste rettene . 
- Grillet tørrfisk , det er noe for meg , sa Robinson . 
Servitøren kunne opplyse om at den var veldig god , men utsolgt . 
Klokka ni en lørdag kveld . 
Det ble vesterålsrøye i stedet til en skuffet Robinson , men skuffelsen forsvant da en fisk i hel størrelse - uten hode - ankom bordet . 
Med crispy broccoli og sukkererter , fløyelsmyk potetmos og finskåret fennikel . 
- Det er sjelden så mye fisk ligger på tallerkenen fra et restaurantkjøkken , det mangler bare at den er ordentlig varm , mente Robinson og slukket den lille frustrasjonen med en fruktig Rabl Grüner Veltliner som var å få på glass . 
Pasta Fredag gikk for pasta med høyrygg av okse og fikk servert en durabelig porsjon . 
- Mørt kjøtt , og både anis og smaken av kardemomme kommer godt fram . 
Men med sånne mengder papardelle , hadde det vært fint om sausen rakk til mer enn en tredjedel av pastaen , sa Fredag som hadde valgt barolovinen « No Name » til hovedretten . 
Navnet er visstnok en protest mot byråkratiet til de italienske myndighetene angående vinindustrien , smaken er det derimot ingenting å protestere mot . 
At servitøren ikke hadde satt seg inn i andre viner enn de som ble servert på glass , var ikke like imponerende . 
Møblene er enkle i tre . 
Industri-lampene svære og svarte , og de store vinduene ut mot Youngstoget gir spisegjestene et innblikk i livet en kveld på byen . 
Velg en tag for type anmeldelse ! 
En av disse : 
Blir man plassert lenger bak i lokalet , er inntrykket dunklere , men fortsatt hyggelig . 
Her har man også større oversikt over hva kokkene bedriver på kjøkkenet . 
Bakte epler 
- Stappmett , konkluderte Robinson etter at fisken var fortært , mens Fredag mente å finne plass i dessertmagen , bestilte bakte epler på deling , og smattet seg gjennom syrlige epler med tyggemotstand , nydelige kardemomme-smuler og vaniljekrem . 
- Taverna " ' " n har som konsept at de skal oppleves folkelig , for alle , og servere god mat og drikke . 
Det lykkes de godt med . 
Og med noen små justeringer på maten , er de ikke langt unna femmer " ' " n , avsluttet Fredag.• robinson & fredag ; @ dagbladet.no 
Kulest i by " ' " n Illegal Burger er ikke stedet for lavmælte samtaler . 
Men burger kan de . 
I Oslos nye matmekka øst for Youngstorget velger og vraker man i gode tilbud . 
Men , vær advart : 
Her er det mange om beinet . 
Stikker du for eksempel innom Illegal Burger i Møllergata en hverdagsettermiddag like etter klokka 18 , må du være forberedt på at det er kamp om plassene og ventetid på maten . 
Illegal Burger er en rocka hamburgerbar av amerikansk « høl i veggen » - modell , med et begrenset antall sitteplasser i forhold til etterspørselen . 
Her må man selv vente på å kapre et bord når det blir ledig , mens den hyggelige betjeningen forøker å hjelpe til og holde en viss oversikt over hvem som har ventet lengst . 
Robinson og Fredag var heldige og fikk bord etter bare noen minutters venting , men da Robinson bestilte burgere og drikke i baren , var beskjeden at det ville ta om lag 35 minutter før maten kom , - noe det også gjorde . 
Ventetida kortet spisevennene med å se på et stadig mer tallrikt klientell av unge hipstere og mer gjennomsnittlig byfolk . 
- Det er mye søt kreativitet innen hodeplagg og skjeggpryd her , observerte Robinson . 
- Hva ? , svarte Fredag . 
Akustikken er definitivt ikke Illegal Burgers største attraksjon . 
Det er derimot hamburgerne . 
Her snakker vi om en klar kandidat til tittelen « byens beste » . 
Menyen teller ti ulike burgere , med grillede , sjenerøst saltede poteter med aioli som viktigste tilbehør , for de som vil betale 38 kroner ekstra . 
Alle burgerne kommer som standard med oksekjøtt , men kan også serveres som fiskeburger eller vegetar . 
Alle serveres med frisk salat og hjemmelagede burgerdressinger tilpasset ingrediensene ellers , i lyse , gode burgerbrød pakket i papir . 
Robinson gikk for en dobbel variant med blåmuggost og bacon , mens Fredag valgte Illegal Spesial med avokado , chorizo , cheddar og pepperrotsaus . 
- Mm . 
Dette var veldig godt , smattet Fredag , med burgerdressing på nesa . 
Her må man be spesielt om kniv og gaffel , noe Robinson så seg nødt til å gjøre for å få i seg den doble uten altfor mye søl . 
- Min er også god , men blåmuggost og bacon blir i overkant mye salt , særlig sammen med de ganske salte potetene . 
Potene var perfekte stekt , sprø utenpå og myke inni . 
Men hadde de vært borti en noe harsk olje , mon tro ? 
Så til titusenkronersspørsmålet : 
Serverer Illegal byens beste burger ? 
Konkurransen skjerpes stadig , nå også fra Burger Bar i Folketeaterpassasjen . 
Robinson og Fredag har spist på Illegal Burger før og tenkt at svaret er « ja » , men akkurat denne dagen syntes de selve kjøttfarsen var noe tråere og mindre saftig enn den bør være . 
For lite fett i farsen , eller kanskje litt for mye stekt , rett og slett ? 
Velg en tag for type anmeldelse ! 
En av disse : 
- På den perfekte burgeren skal det nesten dryppe litt fra munnvikene , mente Robinson . 
At salaten holdt kjøleskapstemperatur var heller ikke ideelt for smaksopplevelsen . 
- Selve standardtilbehøret er vel heller ikke så fryktelig spennende , det er kanskje derfor man kan spe på med ekstra bacon , ost , guacamole , BBQ-saus eller aioli , sa Fredag . 
Robinson tok en slurk av sin Illegal Mikeller , en dansk lager tappet spesielt for Illegal Burger . 
- Jo da . 
Men her får man godt øl og god burger , det er topp stemning i et hektisk og overbefolket , styggkult lokale . 
Bare svart / hvitt-fotoet av David Bowie og Rod Stewart på veggen er jo verdt et besøk . 
Akkurat i dag serverte de kanskje bare byens nest beste burger , men dette er definitivt byens kuleste burgerbar. robinson & fredag @ dagbladet.no 
Østens Perle : 
Hjertevarmt på Frogner Robinson og Fredag : 
Ujålete sjarm , maten på det jevne . 
- Beklager , dette er kanskje ikke det beste bordet , men vi har helt fullt , smilte servitøren og plasserte Robinson og Fredag ved et tomannsbord i gangen mellom restaurantens to rom . 
Nå var ikke dette en lang gang , utsikten til de andre gjestene var upåklagelig , og Robinson konkluderte med at det ikke var noen grunn til å føle seg tilsidesatt , det var i stedet en god mulighet til å la seg fascinere av restaurantens ulike ansikt hva interiør angår . 
- Men først mat og drikke , fastslo Fredag og begynte å bla i menyen . 
Nytt tilskudd Østens Perle er et nytt tilskudd på restaurantfronten i Bygdøy allé og tilbyr smakfulle opplevelser og fargerike råvarer fra Thailand og Japan . 
Tradisjonelle og kjente thairetter , samt en ganske innholdsrik sushimeny til greie priser , har tydeligvis falt i smak . 
Ikke et bord er ledig denne vinterkvelden . 
- Mon tro hvorfor de under fire av fem rødviner på vinkartet vektlegger at vinen passer for modne oster . 
Det er ikke en ost i sikte på menyen , sa Robinson . 
Kongereker og kamskjell 
- La oss heller begynne med hvitt , en Pouilly Fumé , den fungerer til både sjømat og flere asiatiske smaker , foreslo Fredag . 
Robinson hadde bestemt seg for kongereker i sataysaus og kamskjell i balsamicosaus til forrett , noe servitøren mente var et strålende valg . 
Da Fredag planla en snartur innom Japan i form av sashimi med ponzusaus , kom kommentaren fra servitøren kjapt : 
- Du vet , sushi er den nye Grandiosaen . 
- Det ser i hvert fall ikke ut som Grandiosa , dette var delikat , smilte Fredag da sashimien kom formet som blomster . 
Med tynne limeskiver mellom fiskebitene og frisk ponzusaus , var dette godt for både gane og øye , til tross for at fiskeskivene med hell kunne vært tynnere skåret . 
- Laksen var god , tunfisken grei , men kveita fantastisk , oppsummerte Fredag . 
Deilig ujålete 
Et jevnt surr av stemmer lå over restauranten og servitører med hurtige skritt delte ut mat , smil og oppmerksomhet . 
- Her har det vært ulike restauranter før , noe som gjenspeiler lokalet . 
Det som minner mest om Asia , er vel orkideene i vinduet , sa Robinson . 
- Deilig ujålete . 
En nabolagsrestaurant dit du kan gå uten å ta på perlekjedet , parerte Fredag . 
Til hovedrett gikk Robinson for den tradisjonelle Kylling Gong Bao med ingefær og chili , noe som igjen utløste servitørens energiske nikk , mens Fredags førstevalg av lam i rød curry , ikke fikk de samme ovasjonene . 
- Hvis du liker lam , er den beste retten den med teryakisaus og sesamfrø . 
Kokken har en egen oppskrift , det er absolutt veldig godt , fastslo servitøren , og Fredag lot seg friste . 
Delikat presentert 
Igjen kommer rettene delikat dandert med blomsterpynt . 
- Hadde temperaturen vært litt høyere , ville dette vært kveldens vinner , sa Fredag og berømmet det møre lammet og de crispy grønnsakene . 
Den italienske rødvinen , en Veneto som var det eneste å oppdrive på glass , høstet ikke like mange godord . 
Ganske intetsigende , var dommen . 
Servitøren var bekymret for at Robinsons kylling muligens var for sterk . 
Robinson var skuffet over at den ikke var sterk i det hele tatt . 
- Men varm , er den . 
Og god , om enn litt kjedelig i smaken . 
Dessuten kunne de gjerne vært mer rundhåndet med nøttene , mente Robinson . 
Tempurais 
Og ettersom kvelden gikk , og glassene ble tømt , var det fortsatt plass til en dessert . 
- Tempurais med bringebærsaus , det kan ikke gå galt , mente Fredag . 
Og fikk rett : 
Sprøtt , varmt , kaldt , søtt og syrlig - og ikke for mektig . 
Mens Robinson berømmet friskheten og konsistensen på mango- og pasjonsfrukt moussen . 
Og til slutt kaffe og regningen : 
Sympatiske 1300 kroner for to tre-rettere og en drøy flaske vin . 
- En god avslutning på en kveld med mye god mat , som aldri nådde de store høydene . 
- Det gjorde derimot servicen , her får du aldri muligheten til å føle deg glemt , konkluderte Fredag . 
Velg en tag for type anmeldelse ! 
En av disse : 
Ylajali fortjener toppkarakter og tåre i øyekroken 
En ekslusiv gourmetopplevelse som bare kan nytes ut året . 
På den hvite duken foran dem skulle snart nitten avanserte retter signert Even Ramsvik bli servert på « en seng av » høy , bjørkespon , grankvister , kull og alt som hører med på en moderne nordisk gourmetrestaurant helt i toppsjiktet . 
Så hvorfor satt Robinson og Fredag der i det staselige gamle lokalet på St. Olavsplass , oppkalt etter fristerinnen i Hamsuns « Sult » , og virket en anelse molefonkne ? 
- Tenk at Ylajali skal stenge . 
Nå , etter at Michelin-inspektørene lot dem beholde stjernen og alt . 
Så er det brått ... over , sukket Robinson . 
Fredag påpekte at det snarere handlet om en gjenoppstandelse under nytt navn i bedre egnet lokale . 
Ylajali har dessuten annonsert at de holder dørene åpne ut året og at de akter « å gi seg på topp » . 
- Desto større grunn til å sikre seg en matopplevelse her nå . 
Jeg er klar for et historisk måltid , erklærte Fredag . 
Kråkebolle på strie 
Menyen , presentert i en liten bok , er delt inn i ulike kapitler , og « prologen » traff umiddelbart ganens G-punkt for dem begge . 
- Råmarinerte reker med dillmajones og frityrstekte rekeskall . 
Reinsdyrtartar med trøffel fra Gotland ... ny-deh-lig , smattet Robinson . 
Ramsvik selv kom bærende ut på en kråkebolle dandert på striesekk . 
Dyret var naturell , bare renset så gonaden lå klar til å nytes . 
Og gonade , hva er egentlig det ? 
- Vel , det er kjønnsorganet , gliste kokken . 
Robinson utropte raskt kråkebolle-genitalier til sin nye favoritt : 
Pur umami . 
Mens Fredag ikke kunne bestemme seg for hva som var best av « knekkebrød » lagd av sprøstekt kyllingskinn med krabbe og kjørvel eller de kullsvarte vakteleggene , kokt i aske fra brent purre . 
- En skikkelig goth-rett . 
Silkemyk konsistens og mild på smak tross sitt røffe ytre , sa Fredag . 
Matopplevelsen på Ylajali skulle vise seg å være like spektakulær for øynene som for munnen . 
- Er ... dette et torskehode ? 
De var over på neste kapittel , « Norske kalde vann » , og det som hørtes ut som noe med ansikt og skjegg , ble servert i form av ... frosne perler ? 
- Torskekinnet ligger under der . 
Emulsjoner og forkullet purre 
Perlene er frosne emulsjoner av østers , pepperrot og persille , guidet servitøren . 
En forkullet purre skulle bli kveldens største overraskelse : 
Fabelaktig røyksmak på utsida , søt inni , balansert med salt løyrom fra Kalix . 
Fortreffelig ! 
Sjøkreps krøllet seg i fryd på tunga . 
Stekt i åtte sekunder i den vedfyrte ovnen , og akkompagnert av fermenterte rødbeter og rødalgen søl . 
Til kjøttkapittelet « Gris og kvige » skjenket sommelieren i Nebbiolo fra vinmarken Molsino i Piemonte . 
- Nå begynner bukselinningen å stramme , erkjente Fredag , men heldigvis ble også hovedrettene servert i munnfullstørrelse : 
Møre , små biter svinekjøtt dandert med grønnkål , skorsonerrot og svart hvitløk . 
Og tre helt enkle biter kvige , perfekt grillet , med karamellisert fettrand . 
Pulverisert blåmuggost « Epilogen » avsluttet festen med pulverisert blåmuggost over bitter salat , en litt merkelig « form over innhold » -komposisjon av varmt eple og frossen kvarg , sveler med hasselnøttis og salt karamell , og helt til slutt , en slags luksus-Stratos med tyttebær-pulver på . 
- Etter nesten fire timer til bords er jeg overveldet , stappmett og blakk , sa Robinson , 4268 kroner seinere . 
- Og direkte lykkelig . 
Ylajali leverer helt til siste slutt og fortjener toppkarakter . 
Samt en liten tåre i øyekroken . 
robinson & fredag ; @ dagbladet.no 
Velg en tag for type anmeldelse ! 
En av disse : 
Over middagshøyden 
Tre retter blir fort to for mye på Coco Chalet . 
Coco Chalet lå øde og tom , og ingen tjenende ånd svevde over gulvene . 
Robinson og Fredag sto midt i lokalet og så spørrende på hverandre . 
- Husker du da dette var byens hotteste spot for det nye og rare som het cappuccino ? begynte Robinson . 
Før Fredag rakk å åpne munnen , materialiserte en servitør seg som en blid lampeånd og bekreftet at det bare var å velge bord etter behag . 
- Pussig , men jeg har aldri tenkt over at det går an å spise full middag her . 
Coco Chalet er liksom så veldig kaffe , ostekake , vårrull , rask lunsj eller noe sånt , sa Fredag da de hadde fått plassert seg . 
- Det går an , men spisekartet er ganske forvirrende , myste Robinson over menyen der alt fra sandwicher til ovnsbakt laks figurerte hulter til bulter uten inndeling i eksempelvis lunsj eller middag . 
Bare barnemeny og desserter var tilgodesett med egne rubrikker . 
- Høres kamskjell med spekeskinke , deretter kylling og scampi på jernplate ut som en middag ? spurte Fredag da menystudiet var unnagjort . 
- I høyeste grad , sa Robinson . 
- Hvis jeg da starter med nachos og fortsetter med en meksikansk peppersteik , har vi vel dekket minst to kontinenter , kanskje tre om vi tar med et par glass italiensk vin på kjøpet . 
Jeg finner bare fire viner på kartet , to røde , to hvite og alle svært enkle , så vinentusiaster kan få det litt stusselig her . 
- Det aner meg at vi er bittelittegrann på feil sted til feil tid for en treretters middag , sa Fredag . 
- Jeg mener , servitøren er blid , men ganske uproff , jeg har verken fått spørsmål om jeg ønsker en apéritif til menyen eller sett snurten av isvann og brød . 
Foreløpig er det interiøret med den berømmelige vindeltrappa som trekker opp her . 
Dessverre skulle ikke maten , som kom rimelig fort , endre på inntrykket . 
Robinsons tortillachips med hvitløksdip og søt chilisaus smakte slik tortillachips med hvitløksdip og søt chilisaus gjør i 9 av 10 tilfeller , verken mer eller mindre , og Fredags tre små grillede kamskjell og ene skinkeskive på en haug av slapp salat ble solid smaksoverdøvet av soltørket tomat og pesto . 
Den fresende varme kylling-og-scampiretten hevet seg heller ikke over det trauste og litesmakende der den kom med ris og de samme sauterte grønnsakene som omkranset Robinsons grillede indrefilet . 
- Hva som gjør denne kjøttretten meksikansk , skjønner ikke jeg , sukket Robinson . 
- Den er ikke vond , men det er stort sett én uspennende smak på tallerkenen , selv sausen er snill som en gammeldags norsk pensjonatkjøttkakesaus . 
Heller ikke dessertene klarte å piffe opp entusiasmen ved Robinson og Fredags bord . 
Fredags hjemmelagede karamellpudding halvsov i en karamellsaus helt uten punch , mens Robinsons ostekake var utstyrt med et gummiaktig gelélokk over en puddingaktig ostemasse fylt med ferskenbiter . 
- Ostekake med våtdrakt , fnyste Robinson . 
- Skal jeg hit igjen med det første , blir det nok for en kaffe i all enkelhet . 
La gå at kafeen er sjarmerende , betjeningen hjelpsom og hyggelig og prisnivået blant byens minst avskrekkende , men det kreves nok mer kreativitet og originalitet på kjøkkenet før Coco kan regnes med som en seriøs utfordrer i kampen om de litt mer kresne middagsgjestene . 
Arakataka : 
Herlig mat til hyggelige priser 
Og gratis underholdning fra kjøkkenet . 
- Så lunt og hyggelig det er her , sa Robinson . 
Robinson og Fredag hadde fått det siste vindusbordet , de hadde blitt tatt imot av blide kelnere og de jordfargede , varme lokalene var svøpt i levende lys . 
- Vi tar dagens fireretter , sa Fredag før Robinson i det hele tatt hadde åpnet den nordisk-inspirerte menyen . 
Oase i sentrum Arakataka ligger som en oase blant kebabsjapper og vietnamesiske restauranter i Mariboesgate , et steinkast fra Torggata og med utsikt til hovedstadens musikkstue Rockefeller . 
- Et strøk med skikkelig bakgårdssjarm , mente Fredag . 
Robinson nappet til seg vinkartet og pekte raskt på en Montrachet - bare navnet kan få lommeboka til å grøsse - men prisen var hyggelige ( tross alt ) 795 kroner . 
- Oi , den var nydelig , sa Fredag . 
Kjøkkensjef-show 
Noen få meter unna løp fire-fem kokker rundt på det åpne kjøkkenet , i midten sto kjøkkensjefen . 
Han pekte og kommanderte , ga hver eneste tallerken et lite løft med den stilfulle selvtillit bare kjøkkensjefer har . 
- Ingen lekestue der , sa Fredag og himlet diskret med øynene . 
- Jeg hører ikke hva han sier , men han er jo en nådeløs dommer , han sier fra til kokkene når han er misfornøyd . 
- Bra , da vet jeg at jeg er i trygge hender , sa Robinson og forsynte seg med en munnfull rykende ferskt rugbrød med pisket smør . 
Syltet skate var første rett . 
Den så litt blass ut , men synet kan bedra . 
- For en smaksbombe som ligger i bunnen her , sa Fredag og dunket skjea ned i pepperroten i bunnen av tallerkenen . 
Mellomretten var også fisk - lysing med sortkål og løk . 
Pent dandert . 
Stekt kål 
- Tenk at stekt kål kan være så godt , sa Robinson . 
- Godt stekt , ja , min er faktisk litt svidd , sa Fredag og rynket på nesa . 
Men måtte si seg enig i at fisken var mør og smakfull . 
Ute stoppet folk stadig opp for å kikke på menyen ved døra . 
De fleste gikk videre . 
- Tror du de egentlig er på jakt etter noe rimeligere , spurte Robinson ? 
- Godt mulig , mente Fredag . 
- Men det er jo nok av gode og rimeligere spisesteder i nærheten . 
Villam fra Sollund var hovedretten . 
Den skrek etter et godt glass rødvin . 
Og der insisterte kelneren på at matparet skulle prøve et glass fra Midtøsten . 
- Den er litt spesiell , sa kelnerne og skjenket i en liten prøvesmak . 
Fredag rynket på nesa . 
Byttet vinen 
- Den smaker gjær , sa Robinson . 
Kelneren lovet at den ville smake bedre til lammet , men det hjalp ikke . 
Kelneren tok det som en mann og kom tilbake med to glass kraftig italiensk isteden . 
Der kom lammet . 
- For en smak , sa Fredag . 
- Ja , men er det ikke fryktelig mye fett på det , spurte Robinson . 
Vonde stoler 
Fredag mente at det er sånn villam skal være , mye fett og mye smak . 
Vel , mente Robinson , det var i overkant mye fett og lite kjøtt , og la dessuten merke til at Fredag hadde vært heldigere med sin tallerken . 
Robinson hadde en ting til på hjertet : 
- Jeg har kviet meg litt for å si det for det er så hyggelig her , men stolene er grusomme . 
Fredag måtte kvele en latter . 
- Ja , de er elegante , men gode er de ikke . 
Med bare desserten igjen på menyen , besluttet matparet å utvide fireretteren til en femretter , med ost . 
Robinson ville ha Sauternes til osten , men det fantes ikke . 
Nydelig ost Kelneren kom i stedet med en gylden Riesling . 
- Jeg visste ikke at det fantes så tung Riesling , sa Robinson og nikket fornøyd . 
Ostene lå på en lekkert dandert trefjøl , smakte nydelig og var en hel liten reise i seg selv . 
Siste skvetten av montracheten gikk med på turen . 
Da regningen kom , stusset Fredag . 
- Har de glemt noe ? 
Robinson tok en sjekk . 
- Nei , alt står her . 
- Da er det valuta for pengene , sa Fredag . 
2500 kroner for fem retter med så god vin , det skal du lete lenge etter her i byen . 
- Enig , sa Robinson . 
- I tillegg fikk vi gratis underholdning fra kjøkkenet . 
Velg en tag for type anmeldelse ! 
En av disse : 
Traust på Theatercafeen 
Theatercafeen har overpriset og middelmådig mat , men kompenserer enn så lenge med klassisk sjarm . 
I sommer skrev Dagbladets veterankommentator John Olav Egeland om Theatercafeen under tittelen « Døden går på café » . 
Han hadde oppdaget at hans gamle stamsted hadde lagt om stilen radikalt . 
Ikke bare hadde kvaliteten på maten falt betraktelig , man hadde også kuttet ut de tradisjonelle rettene på menyen , og byttet ut pianisten med dj og strobelys . 
Som en av de siste wienerkafeene i Europa har Theatercafeen et internasjonalt rykte å ta vare på , og nå hadde Robinson og Fredag tatt turen dit for å sjekke hva som hadde skjedd etter Egelands bekymringsmelding . 
- Ingen technomusikk i hvert fall , konstaterte Robinson og satte seg til rette ved et bord som dessverre lå litt for nærme døren . 
- Det er mye mer sjarmerende innerst i lokalet , og atmosfæren er minst 50 prosent av årsaken til at man kommer hit , sa Fredag , litt snurt over Robinsons slappe bordbestilling . 
- Sant , men hele stedet oser jo av sjel , og vi fikk i hvert fall en bås for oss selv , svarte Robinson og avledet diskusjonen ved å gjøre oppmerksom på en kjendis et par bord bortenfor . 
Kjendiser i lokalet , pianisten på plass på musikktribunen , stivede hvite duker og blankpussede glass - alt var nøyaktig som det skulle være . 
Men hva med maten ? 
- Jeg noterer at en rekke « klassikere » er på menyen . 
Her er det löjrom på toast , gravlaks med dillstuede poteter , reinsdyrbiff og biff tartar . 
Nok av nostalgiske favoritter . 
- Resten ser veldig 90-talls ut , synes du ikke ? 
Oksecarpaccio , kamskjell , laksetartar og tagliatelle med skogsopp . 
Det er som om tida har stått stille siden 1995 . 
- Vi får dele oss - du tar klassikerne , så tar jeg 90-tallet , bestemte Fredag . 
Dermed fikk Robinson löjrom fra Kalix i Nord-Sverige til forrett . 
En raus porsjon kaviar , med det tradisjonelle tilbehøret : 
Crème fraiche , toast og rødløk . 
Mens Fredag fikk pannestekte kamskjell med skalldyrsaus og salat av epler og nøtter . 
- Det er en grunn til at dette er en klassiker , smattet Robinson fornøyd , men Fredag var mindre begeistret . 
- Kamskjellene blir helt drept av de ristede hasselnøttene , alt smaker bare nøtter . 
Til hovedrett hadde Robinson valgt tournedos av okse med Pommes Anna og portvinssaus . 
Fredag gledet seg til ovnsbakt kveite med rødvinssaus , sautert gresskar , fevebønner , konfiterte sherrytomater og mandelpotetpuré . 
- Å nei , de har fjernet kveitefettet ! 
Det er jo det beste av alt , sa Fredag skuffet . 
- I Japan serverer de små stykker av kveitefett som delikatesse , her skjærer vi det vekk og kaster det i søpla . 
- Det er det jeg har mest lyst til å gjøre med dette kjøttet også , svarte Robinson . 
Tournedosen var seig og tørr , tilbehøret var pregløst og neddynget med smør . 
- Jeg er heller ikke fornøyd med mitt tilbehør , sa Fredag . 
- Ingenting smaker noe særlig og alt er slapt i konsistensen . 
345 kroner er drøy overpris for dette . 
De håpet på et søtt løft til slutt , og Robinson holdt seg stramt til klassikerne med varme multer . 
Fredag valgte melkesjokolademousse . 
- Helt greit , var Fredags dom . 
- Helt greit dette også , sa Robinson , men ingenting å glede seg over . 
Theatercafeen har åpenbart funnet tilbake til tradisjonene og lagt eksperimentene på hylla . 
Men det blir ikke mange stamgjester hvis ikke kvaliteten på råvarer og kjøkkenprestasjoner heves dramatisk . 
Cargo på Sørenga : 
Bunnsolid mat , stressende opplevelse 
Ligg unna hvis du har høyt blodtrykk eller migrene . 
- Eh , er vi fortsatt i Norge ? hvisket Fredag etter at kelneren hadde ønsket heseblesende velkommen . 
- Jeg har faktisk aldri opplevd at restaurantpersonalet ikke spør om det er greit at vi tar dialogen på engelsk . 
Robinson trakk på skuldrene og lot blikket hvile på utsikten . 
Den var fabelaktig - selv om sola stakk i øynene gjennom de gardinløse , store vinduene . 
Rustikt Dresser , drakter , høye bord , lave bord , og en mesaninetasje høyt der oppe . 
Plass til 200 gjester inne , 170 ute . 
Åpent kjøkken , hektiske kelnere og midt i lokalet ; en gammel container med flasker , tappetårn og bartendere . 
En kledelig detalj i den rustikke restauranten som er blitt et populært ettermiddagssted for folk som jobber i området . 
- How are you ? 
Kelneren var der igjen , og dro gjennom antipasti-menyen . 
Ra-ta-ta-ta-ta . 
Pang . 
Det gikk irriterende fort . 
På engelsk . 
Så føk hun av gårde med to forretter på blokka : 
Vitello Tonnato til Robinson og laksetartar til Fredag . 
Løvtynn kalv - Aahhh , dette er en skikkelig Vitello Tonnato , smattet Robinson med munnen full av løvtynn kalv og fyldig tunfisksaus . 
Fredag mumlet et eller annet , var den litt blass ? 
Men da tunga traff granateplene og yoghurtdressingen , kom smilet . 
Så ble de sittende . 
Lenge . 
- Har den menneskelige mitraljøsen glemt oss ? spurte Robinson . 
Fredag gjorde noen forsøk på å vinke . 
- Kanskje de er for få kelnere her , sa Fredag . 
Så sto hun plutselig der . 
Safranrisotto 
I all hast landet de på at mellomretten skulle deles . 
Safranrisotto med sjøkreps , kremet mozzarella og basilikumolje . 
Og secondi - hovedrett ? 
Servitøren gjorde det klart at grillet vårkylling med rosmarinbakte poteter og arrabbiatasaus var anbefalingen . 
Så Fredag landet lydig på det . 
Robinson ville ha noe tyngre : 
Grillet entrecôte med polentafries og gratinert kremet sopp . 
Fredag dukket ned i vinmenyen for å finne en italiensk rødvin . 
- No , no , no , sa kelneren og pekte på en fransk mellomvekter . 
- Perfekt , lovet hun . 
- Are you sure , spurte Fredag , litt mistenksom . 
Kelneren bestemmer 
Det var ikke gjestene som bestemte her . 
Mellomretten var en gyllen sak med sjøkreps , en til hver . 
Risottoen var perfekt . 
Halvfast , med en nydelig dybde i smaken , og med de røde skallene som bar bud om at her var det ekte safran . 
Den argentinske rødvinen - de var visst tomme for den franske - var kraftig og myk . 
Hovedrettene kom umiddelbart etter at de hadde blitt kjent med vinen . 
Kyllingen med gyllen stekeskorpe og småpotetene med arrabbiatasaus satt bra i Fredags munn . 
- Jo , dette var veldig smakfullt . 
Hva med kjøttet ditt ? 
Mørt og godt 
- Mørt og nydelig , svarte Robinson , som hadde bestilt smørstekte , grønne bønner som siderett . 
Et godt valg som løftet retten . 
Presentasjonen av hovedrettene var lekker . 
Entrecôten lå deilig og innbydende på et velbrukt trefat , Kyllingen var så vakker at den kunne sklidd rett inn i et glanset matmagasin . 
- Dette var verdt å vente på , mente Robinson og fikk et nikk fra Fredag . 
Men alt i alt hadde det gått fort . 
Snaut to timer etter at de kom , var hovedretten unnagjort , og det var klart for dessert . 
Ujevne desserter Robinson gikk for kokkens utvalg av desserter , Fredag for Brisen Savarin - saftig kake med rom . 
- Ikke mye rom her . 
Dette smaker sukkervann , mente Fredag . 
Robinson var halvveis gjennom fjøla med sorbeer , iskremer , marengs , sjokoladekrem og ricottamousse med cannollo - og var henført . 
Velg en tag for type anmeldelse ! 
En av disse : 
En kelner som løp forbi , innrømmet litt motvillig at kaka hadde rom i seg , « men også sukkervann » . 
- Mest av det siste , bemerket Fredag syrlig . 
Maten på Cargo er bunnsolid . 
Restauranten er et sterkt tilskudd til matfatet langs fjordbyens bredder . 
Og den hektiske og kontinentale atmosfæren vil sikkert framstå sjarmerende for mange . 
- Men altså , tempoet hos betjeningen ... , begynte Fredag . 
- ... det er rett og slett litt stressende . 
- Enig , sa Robinson . 
- Det føles litt som om jeg har ramlet ut av en tørketrommel . 
Men er det kunst ? 
Kjøkkenet på Art of Sushi har løftet seg , men servicenivået holder ikke helt følge . 
Da Art of Sushi åpnet på Frogner i 2011 , mente noen at Alex Sushi hadde fått en utfordrer som hovedstadens beste sushirestaurant . 
Robinson og Fredag var ikke imponerte etter sitt besøk , men to år senere var det på tide å gi stedet en ny sjanse . 
- Populært , etter besøket å dømme , konstaterte Fredag , og så seg om i det åpne , fine hjørnelokalet med store vinduer mot Elisenbergveien og Gimleveien . 
- Men på et sted som kaller seg Art of Sushi vil jeg da ikke ha crispy duck , sa Robinson , og fordypet seg i det omfangsrike spisekartet . 
Som så mange av konkurrentene holder Art of Sushi seg med et bredt utvalg asiatiske varmretter i tillegg til sushien . 
Det sikrer et bredere kundegrunnlag , men svekker samtidig inntrykket av kompromissløst fokus . 
Blikket falt på en « 7 stjerners meny » til 725 kroner , der man tilbys det aller beste fra kjøkkenet . 
- Vi gå for den . 
Det er vel her kjøkkenet virke lig viser hva det kan , sa Fredag . 
Det var ikke å levere raskt , skulle det vise seg . 
Etter at Robinson hadde fått sin fatøl og sake , og Fredag sitt glass riesling , skjedde det ikke stort . 
Ikke så mye som en liten appetittvekker dukket opp , og først en drøy halvtime etter at de hadde satt seg , kom de første sashimirettene på bordet . 
En skrubbsulten Fredag så fascinert på det iøynefallende anretningsstativet i blankpusset stål med fat stablet oppover i høyden , og mumlet : 
- Litt « syden » , kanskje ? 
På fatene fikk tynne , vakkert presenterte skiver av havabbor , kamskjell , kveite og laks følge av hver sin saus . 
Laks med en saus på sesamolje , og den gamle traveren kveite med ponzu , var meget velykkede . 
Havabbor med trøffelolje tilsmakt med cayennepepper var mer interessant enn egentlig godt , mens kamskjellene med generøse mengder revet wasabi var mest for dem som liker det virkelig hot . 
- En sjelden glede å få ordentlig , revet wasabirot og ikke den industrielle pastaen man gjerne avspises med , sa Robinson fornøyd . 
Ironisk nok var det nettopp tubewasabi det gikk i resten av kvelden . 
Spisevennene måtte sende lange blikk til de to kelnerne før det tomme sashimistativet ble hentet . 
Robinson måtte også be om en ny øl , selv om glasset hadde vært tomt en stund . 
Det samme var vannglassene store deler av kvelden . 
- Greit at dette er en nabolagsrestaurant med relativt uformell stil . 
Men det er litt mye cafépreg over servicen , konstaterte Robinson . 
Etter en ny , litt for lang pause , kom en innertier av en salat med lun , fritert kongekrabbe . 
Krabbekjøttet var silkemykt , saftig og aromatisk innenfor den sprø skorpen , og satt som et skudd med aspargestopper , japansk majones og noe som kan ha vært en teryakisaus . 
- Vil dere ha neste rett med en gang , eller vente litt ? , spurte kelneren da han ryddet bort etter salaten . 
Robinson og Fredag svarte taktisk at de ville ha mer med en gang , takk . 
Det fikk de ikke . 
- En stor og dyr meny bør ha en kontinuerlig rytme og flyt , ikke denne stopp / start-følelsen , sa Robinson litt senere . 
Han hadde igjen bedt om en ny øl , og Fredag satt fremdeles med sitt første , nå tomme , vinglass . 
- Jeg sa at jeg bare skulle ha ett glass , men det er jo lov for kelneren å prøve seg , eller spørre om man vil ha noe annet , sa Fredag . 
Det skjedde aldri . 
Nigirien var meget god , og risen langt bedre enn « grøtrisen » fra forrige besøk . 
En rett med grillede kamskjell , østersssopp , lotusfrukt og asparges med en konjakk- og peppersaus , var derimot i kategorien god , men forglemmelig kinamat . 
De avsluttende makirullene holdt solid standard - om ikke helt Alex-nivå . 
Så var det slutt . 
Noen dessert hadde man , oppsiktsvekkende nok , ikke ryddet plass til i luksusmenyen . 
Etter en tur på toalettet i kjelleren , der skjøteledninger , løse varmeovner og en åpen dør til en ikke spesielt innbydende vaskekjeller skapte en noe provisorisk stemning , var Robinson klar for konklusjonen . 
- Kjøkkenet er klart bedre nå enn for to år siden , og det er det viktigste . 
Men ordet « kunst » i navnet lover nok litt mer enn Art of Sushi kan holde . 
Velg en tag for type anmeldelse ! 
En av disse : 
Diskvalifisert 
Når man verken får nok vann eller vin , bør Bolivar tenke seg om før de ber gjester på treretters middag . 
- Hvis man må bestille ved disken , bør de kanskje opplyse om det . 
Ingen blikk eller velkomsthilsen hadde møtt Robinson & Fredag i det halve minuttet de sto litt rådløse og kikket rundt etter hvor det var best å sitte . 
Etter å ha slått seg ned på kanten av et langbord - i tekkelig avstand til venninnene ved siden av - var en kleskatalog det eneste som lå på bordet . 
Inntil Robinson gikk fram til disken og hentet menyer . 
Servitøren i det oversiktlige lokalet viste ingen tegn til at hun hadde lagt merke til de nye gjestene . 
Med interiørbutikk i kjelleren , puter i baken og et godt utvalg te og kaffe , er det naturlig at Bolivar framstår som et typisk venninnested - et kvartal inn fra handlegata Bogstadveien . 
Det virker også som det relativt nyåpnede stedet allerede har satt seg som en god nabolagskafé - for begge kjønn . 
Selv om stedet er oppkalt etter en latinamerikansk frigjøringskjempe , er den eneste synlige gjenstanden fra den verdensdelen en pute med stoff fra en sekk kaffe . 
Følelsen av at Bolivar ikke er noe annet enn en kafé , ble forsterket etter menytitten . 
For med bare én for- og hovedrett , men et godt lunsjtilbud , kan de vanskelig forsvare en helaften på kveldstid . 
Særlig når både forrett og dessert er utsolgt før Dagsrevyen . 
- Men dere kan velge hvilke forretter som helst i tre-retteren , forkynte servitøren da hun endelig kom til bordet . 
Den « asiatiskinspirerte suppa med nudler og kylling » , som sammen med hovedretten lammeskank var skrevet opp på tavla , ble av Robinson da byttet ut med bruschetta . 
De tre rista loffskivene med cherrytomater , skinke og rikelige mengder salat var det ingenting å utsette på . 
Men servitørens oppmerksomhetsradar var fortsatt ikke slått på . 
Hun forsvant før hun rakk å spørre om gjestene kanskje ville ha noe annet i glasset enn vann fra krana . 
I det åpne lokalet var det lett å se hva som var viktigere : 
Å henge med kokken og bruke tida på å velge ut musikken , som klang høyt mellom steinveggene . 
Robinson gikk til disken igjen og ba om to glass prosecco . 
- Bolivar skal kanskje ikke vurderes som en restaurant , men de legger selv opp til det når de annonserer med treretters middag , mente Robinson . 
- Og selv om de « bare » er en kafé , er det ikke noe i veien for at kelneren gjør jobben sin , fulgte Fredag på . 
Vinen og maten på Bolivar er det heller ikke noe søramerikansk ved . 
Ikke noe galt i det , bevares . 
Men når vinen skjenkes er mengden det motsatte av latinsk raushet . 
Glassene klassifiseres i tre kategorier : 
God , bedre og « helt herlig » . 
Robinson gikk for en chianti øverst på skalaen , priset til 97 kroner . 
- Enten er hun kjip , eller så vet hun ikke hvor mye et normalt glass med rødvin skal inneholde , sa Robinson og sammenliknet innholdet med et fingerbøl for en stor tommel . 
Fredags kyllingsalat , derimot , var av den sjenerøse sorten , nordamerikansk i mengden grønt . 
I valget mellom cæsarvarianten og den eksotiske " chutney'en " , virket den siste mest spennende . 
- Dette blir fort utmattende , chutneyen ligger bare som noen klumper mellom strimlet kylling og paprika . 
Robinson lot kniven lett skille møre biter av lammeskank , som var satt oppå en potetstappe ( som Bolivar kaller potetkrem ) . 
- Det er nærmest umulig å ødelegge en lammeskank , heller ikke denne . 
Men den er for svakt saltet og krydret . 
Vannflaska var tom , fingerbølet vin likeså , men den svinsende servitøren var opptatt på annet hold . 
Robinson så mot tavla og dagens avslutning på treretteren : 
Sjokolademousse . 
Den var også utsolgt . 
Visjon og virkelighet 
Alt er ikke slik det ser ut på asiatiske Ocean Art i Bygdøy Allé . 
Det var kaldt , det var mørkt , det var en ettermiddag midt i uka . 
Robinson og Fredag ble plassert på et vindusbord i det smale , lange lokalet til Ocean Art Restaurant på peneste Oslo Vest . 
Dekoren står i stil med navnet . 
Turkise vegger , innslag av blått i belysningen - og et stort saltvannsakvarium , der fargerike fisk leker mellom koraller - dominerer interiøret . 
Men det er alltid litt stusslig å være de eneste gjestene i et restaurantlokale . 
- Det er ikke så lenge siden vi åpnet , sa en hyggelig servitør , og la til at det vanligvis tar litt tid før folk oppdager et nytt sted . 
- Alt er relativt , sa Fredag så snart servitøren var utenfor hørevidde . 
- Det må snart være et halvt år siden de åpnet . 
Men det trenger jo ikke bety at maten er dårlig . 
Fredag begynte med en « Asiatisk fiskesuppe Canh Chua » med breiflabb , kongereker og laks . 
- Veldig god på en sur vinterdag som dette , sa servitøren - mens Robinson bestemte seg for å prøve makirull med « crispy duck tempura » , som ifølge menyen kom med avokado , asparges , vårløk , hoisinsaus og koreansk kimchi . 
- Godt valg , sa servitøren . 
Servitøren hadde ordene sine i behold i begge tilfeller , og kokken hadde virkelig gjort seg flid med presentasjonen . 
Men det var ingen spor av verken asparges eller avokado i makirullen . 
I menyen er det listet opp vinforslag til de forskjellige rettene . 
Et smart trekk , for da servitøren ble spurt om hun kunne anbefale noe som både passet til Fredags fisk dampet i bananblader og Robinsons biff marinert med sitrongress , chili og finhakkede peanøtter , var det ikke mye hjelp å få . 
I rettferdighetens navn må det tilføyes at selv en dreven sommelier ville hatt litt problemer med akkurat den . 
Men forslagene som kom , vitnet om at servitøren nok kunne mer om veldig mye annet enn akkurat vin . 
Så da hun foreslo asiatisk øl , ga Robinson og Fredag etter . 
- Hvis det er mye chili inne i bildet , er vin ofte likevel litt bortkastet , mente Robinson . 
Fredag var igjen imponert over presentasjonen . 
Laks , kveite , breiflabb , kongereke og grønnskjell ble servert på et ekstremt langt fat , tilbehøret var fargerikt , og det både luktet godt og så fristende ut . 
Men igjen stemte ikke menyteksten med virkeligheten . 
- Det står « dampet » i menyen , men dette er vitterlig stekt og så pakket i bananblader . 
Kunne vært mindre stekt også , spesielt er kveita i tørreste laget , sa Fredag . 
Tilbehøret , bestående av rikelig med shitakesopp , pak choi , selleri og paprika , fikk godt skussmål . 
Robinsons biff smakte godt , og det selv om både sitrongress og kimchi , den særegne koreanske gjærede kålen som menyen lovet , var fraværende . 
Til gjengjeld var det flere andre ting på tallerkenen som ikke sto i menyen . 
Innehaverne driver også asiatisk supermarked i Torggata , så man kan mistenke at det de måtte ha av ferske varer den dagen , blir sendt til restauranten . 
- Da stemmer ikke alltid menyen , men man er i hvert fall garantert ferske ingredienser , sa Robinson . 
Verken friske frukter eller innkjøpte kaker - servitøren får pluss for ærlighet - fristet særlig , så friterte sesamkuler fylt med søte , røde bønner og servert med is og karamellsaus , ble valgt . 
- En søt avslutning på et ok måltid , mente Fredag . 
- Du har et poeng . 
Ocean Art har et stykke å gå før de kan konkurrere med de andre eksklusive , asiatiske restaurantene i byen . 
Men , alt i alt , et hyggelig bekjentskap , sa Robinson . 
- Selv om servitøren absolutt burde ta seg et lynkurs i helt elementær vinkunnskap . 
Fredag tenkte seg om . 
- Absolutt . 
Og så burde man kanskje opplyse om at menyen bare er veiledende .• robinson & fredag ; @ dagbladet.no 
Velg en tag for type anmeldelse ! 
En av disse : 
- Wow ! 
Små , oransje fiskeegg og blomkål funker helt utmerket på pizza Iblant er det gøy å tukle med den italienske kulturarven . 
« Wine , Dine & Sixty Nine » lyste neonlyskunsten småfrekt i trappeoppgangen . 
Robinson og Fredag hadde steget gjennom de gigantiske buede glassdørene fra Spikersuppa , inn i det som en gang var foajeen til salige Filmteateret . 
Og enda før det igjen både cabaretscene for tyske nazister og Det norske teater . 
Og som siden , vel , har vært forsøkt blåst liv i som showteater med slunkent hell . 
Gourmetpizzeria 
Nå er det Petter Stordalen som bærer Christiania Teater-navnet videre i form av boutiquehotell , med dertil hørende gourmetpizzeria Teatro , i regi av Ole Johnny Eikefjord ( Restaurant Eik Annen Etage , Eik , Fjord ) . 
- Ah . 
Umiskjennelig Stordalensk atmosfære , sukket Robinson og sank ned i en dyp fløyelssofa med et glass ganske intetsigende Chablis og en skål desto mer smakfulle hjemmelagde sellerirotchips . 
Jo da . 
Vi snakker tunge lysekroner , edelsteinsfarger , skinnende messing og myke lounger . 
Varm maksimalisme . 
Litt nyrikt , smått vulgært ? 
- Mulig det , men gud så deilig iblant , mente Fredag som ikke savnet mer typisk rustikke kulisser rundt pizzaserveringen . 
Utradisjonell meny Spørsmålet var heller om Teatros uitalienske fortolkninger av den runde , flate nasjonalretten ville fungere på tallerkenen . 
To par øyne gled spent nedover menyen : 
Klassikere som margherita , marinara og quattro formaggi glimret med sitt fravær . 
Til fordel for ... pizza med løyrom og blomkål ? 
Gravet kveite ? 
Syltede plommer ? ! 
Særlig var det variantene med hvit saus som bød på tilsynelatende crazy toppinger , mens Teatro også serverer pizzaer med rød saus og mer gjenkjennelige smakskombinasjoner av oster og speket kjøtt . 
En blid servitør rådet dem til å prøve en trygg og en mer eksperimentell variant , så kunne de jo heller dele ? 
Som anbefalt , så gjort , og snart kunne de sette bestikket i to ytterpunkter på menyen . 
Først den røde , safe , med trøffelsalami , sopp , rucola og syltet tomat . 
Løyrom og blomkål funker 
- Jeg kunne ønsket meg en hardere stekt , mer overbevisende sprø bunn . 
Men smaksbildet er mildt , friskt og søtlig , mente Fredag og lesket ganen med vellykket belgisk hveteøl . 
Velg en tag for type anmeldelse ! 
En av disse : 
Robinson savnet en tydeligere trøffelsmak på salamien . 
Den syltede tomaten fikk spille en litt for dominerende hovedrolle , gjorde den ikke ? 
Desto gledeligere ble overraskelsen over den hvite pizzaen . 
- Wow ! 
Salte , små , oransje fiskeegg og jordlig , mild smak av blomkål funker jo helt utmerket på pizza , utbrøt Robinson . 
Så sjøfriskt . 
Så annerledes . 
Og likevel så uanstrengt elegant . 
Fredag var veldig enig . 
Såpass at det ble knuffing om det siste rognpizzastykket . 
Dessert-opptur Heldigvis hadde de desserten til gode . 
Den skulle vise seg å være en like stor opptur , både for øyet og ganen : 
Åtte kuler hjemmelaget is på deling , dandert på rad på en trefjøl . 
Riktignok servert av en nyansatt servitør uten noen som helst forklaring , men Robinson og Fredag tok det sporty og gjorde det til en liten lek å gjette smakene . 
Da den mer erfarne servitøren var på plass igjen , kom fasit : 
Kaffe og Baileys , Amaretto og nøtter , salt karamell , mascarpone og sjokolade , sorbé av champagne og jordbær , mandarinsorbé , bringebær og lakris ... 
Mmm . 
Og som et utropstegn helt til slutt , en intens kule kirsebær-is . 
- Bortsett fra et kjedelig og gjerrig skjenket vinglass til 130 kroner , syns jeg 1000 kroner for to flasker godt øl , snacks , to ambisiøse pizzaer , en forseggjort dessert og to kaffe er god valuta for pengene , oppsummerte Robinson da regninga var betalt og det gjaldt å komme seg opp av den myke sofaen . 
- Signaturdesserten er grunn nok til å komme tilbake , slo is-connaisseuren Fredag fast . 
Velg en tag for type anmeldelse ! 
En av disse : 
Befriende fri for flytende nitrogen og kortreist mose Velsmakende uten dikkedarer på restaurant Eik . 
• Flere matsaker på db.no / mat 
Mens hovedstadens øverste divisjon av kjøkken flommer over av flytende nitrogen og kortreist mose - Restaurant-Oslo er i dag molekylær gastronomi og ny nordisk økologi i en høyere potens - føles det iblant befriende å dumpe ned på en restaurant som bare serverer utmerket mat i avslappede omgivelser . 
Solid og rimelig 
Restaurant 
Eik har holdt til på Hotel Savoy i 12 år og nyter stadig utmerkelsen BIB Gourmand i Michelin-guiden , som betyr at man kan forvente seg solid kvalitet til en rimelig sum . 
- Jeg er allerede litt forelsket i sommelieren , sa Robinson omgitt av fargerike puter i en sofabenk . 
I valget mellom ukas tre samlemenyer , hadde Robinson & Fredag bestilt en femretters , men med en begrenset drikkepakke . 
Straks kom servitøren med det sjenerøse tilbudet : 
Ville de kanskje likevel smake på fem ulike viner , bare med litt mindre i hvert glass ? 
Og der satt de og smattet på en frisk Riesling med duft av flint , mens en lekker appetittvekker ble plassert foran dem : 
Rå reke i en puré av kantarell , akkompagnert av kamskjellmajones . 
- Surf ? turf er vanligvis sjø og kjøtt , men her har skalldyret tatt seg en tur i skogen . 
Det funker overraskende bra , hvisket Fredag . 
Fargerikt 
Luftig pisket smør med en karamellisert aroma og nybakt , mykt brød bidro til det gode førsteinntrykket . 
Lokalet , som var uforandret siden forrige besøk med sine fargerike grønnsakfotografier i vinduene , summet av liv . 
Her var få hipstere å se , men en sympatisk miks av middelaldrende kollegagjenger , hotellgjester og kjærestepar på date . 
- Hva skal man med trøfler når blomkål kan smake så aromatisk ? sukket Robinson fornøyd da første forrett kom på bordet : 
En skummende luftig blomkålsuppe med salt snert av løyrom . 
Råvarene på restaurant 
Eik utmerker seg ikke som verken eksklusive eller spesielt eksotiske , men med høyst habil tilberedning og presentasjon , kan det bli fest på tallerkenen likevel . 
Friskt En tartar av skrei var kanskje i overkant dominert av smaken på tilbehøret - saltet agurk og en frisk dillolje - mens neste rett , perfekt pannestekt steinbit , smakte friskt av ramsalt sjø , med puré av røkte poteter og syltede vårgrønnsaker attåt . 
- Vinmenyen matcher veldig godt , mente Fredag , som satt med en smaksbombe av en Sauvignon Blanc i glasset - Esk Valley fra New Zealand - etterfulgt av en floral østerriker til steinbiten . 
Sannelig dukket det ikke opp en Pina Colada også , gitt . 
I form av en venterett , en drink i sorbé-form , som et friskt lite utropstegn før restaurantløvene beveget seg over til kjøttkapittelet på menyen . 
Ulekkert tilbehør 
Men oisan . 
- Andebrystet er flott stekt , men dette tilbehøret ... Robinson rynket på nesa . 
- En klatt auberginepuré midt i appelsinsausen ? 
Ikke særlig lekkert for øyet . 
Og disse fermenterte bønnene kokken har strødd over smaker stramt og beskt og snålt , synes jeg . 
Fredag innvendte at lakrisaromaen i bønnene sto fint til den røde portugiseren , en mørk og kraftfull Duoro , som nå skvulpet i glassene . 
Men var enig i at anda var det minst vellykkede innslaget . 
For munnvikene vendte igjen oppover i et tostemt smil da desserten ankom : 
Mango og sjokolade 
En frisk omposisjon av hvit sjokolademousse , strimler av fersk mango og luftig pasjonsfruktsorbé . 
Ungarns claim to fame i vinverdenen , dessertvinen Tokaji , fikk dem til å elske sommelieren enda litt høyere . 
Så da regningen på overkommelige 2016 kroner ankom sammen med petit fours og kaffe , kunne Fredag dele ut en solid femmer : 
- Restaurant 
Eik er den perfekte sted å gå for ganske alminnelige mennesker som ønsker en finfin restaurant-opplevelse , uten å forvente avansert moderne gastronomi i kunstklassen . • Velg en tag for type anmeldelse ! 
En av disse : 
Lite nytt på menyen 
Franskvietnameseren Xich Lô har fått ny adresse . 
Bortsett fra det er det meste ved det gamle . 
- Sjekk alle de fjonge bæreposene . 
Folk har penger , bemerket Fredag . 
Det var tydelig at mange hadde tatt en shoppingrunde på Eger før de hadde inntatt bordene på Xich Lô denne høstkvelden . 
Den populære restaurantens nye lokaler er nå en del av det eksklusive kjøpesenteret som dekker store deler av kvartalet mellom Akersgata , Øvre Slottsgate og Egertorget . 
Yttertøy og bæreposer ga det ellers sobre lokalet et småkaotisk preg , og sto i kontrast til bilder og gjenstander fra Vietnam , landet kjøkkensjef Odd Arne Braute har hentet sin kulinariske inspirasjon fra . 
Ekte vietnamesisk mat med fransk touch , har han kalt konseptet . 
- Nye lokaler , men ikke mye nytt på menyen , konkluderte Robinson . 
Fredag istemte , men mente at det ikke skortet på fristelser , selv om de måtte ty til en og annen gjentakelse . 
Robinson gikk for smaksmenyen ( kr 395 ) , mens Fredag bestilte à la carte . 
En munnfull chili- og koriandermarinert oksekjøtt kom så på bordet for å pirre smaksløkene . 
Akkurat som forrige gang Robinson og Fredag besøkte restauranten . 
Den ga en pekepinn om hvilken vei det skulle gå . 
Velsmakende , bevares , men velkjent . 
Skorter det på kreativitet når kjøkkenet tilbereder den samme appetittvekkeren år etter år ? 
Robinsons forrett var todelt og besto av vietnamesiske vårruller og koriandermarinert scampi på grønn mango . 
Et godt , men velkjent anslag . 
Fredag hadde bestilt femkrydret oksefilet ( 89 ) , en vietnamesisk variant av den klassiske carpaccioen , her med hvitløk , ingefær , koriander og chili . 
En mild og behagelig smaksopplevelse . 
Robinsons andre rett fra smaksmenyen var også todelt og besto av kyllingspyd med peanøttsaus på sauterte grønnsaker , og et ovnsstekt kamskjell i ingefærsaus . 
Fredag overtok kamskjellet , og var svært fornøyd med både konsistensen og den markante smaken av ingefær , mens over bordet nikket Robinson fornøyd til sin kylling satay . 
Til hovedrettene hadde kelneren anbefalt ei flaske Lealtanza Crianza fra Rioja . 
Robinson syns den var litt kraftig til det rosastekte andebrystet à la Xich Lô , for øvrig enda en klassiker , som serveres med ingefærsaus , østerssopp og Pak Choy . 
- Har smakt det før , men det er stadig godt , mente Robinson . 
Fredag hadde bestilt indrefilet av lam med rødvinssaus ( kr 229 ) . 
Som andebrystet serveres den « à la française » , mens krydderet og tilbehøret ivaretar de vietnamesiske smakene . 
Sausen var tilsatt blant annet stjerneanis , og den langstilkede brokkolien er kraftigere og mer aromatisk en den vi kjenner fra Europa . 
Velbalansert og godt , men lammefileten Fredag forventningsfullt satte tennenei kunne med fordel vært mørere . 
Pasjonsfruktbrulée og Kjøkkensjefens spesial ( begge kr 85 ) , bestående av banan , søtpotet og tapiocaperler i kokos , utgjorde den søte avslutning . 
- Her kan de sakene sine , men minner ikke påfallende mange av rettene om de vi fikk forrige gang , undret Robinson ? 
- Og gangen før det , la Fredag til . 
- Maten er god , servicen er hyggelig , det franskvietnamesiske konseptet fungerer , men det blir noe rutinepreget over det hele . 
Kjent og kjært er hyggelig , men særlig spennende er det ikke . 
I hvert fall ikke i lengden , mente Robinson . 
- Nettopp , sa Fredag . 
- Forandring fryder . 
Bakpå på Baldr 
Man bør ikke love mer enn man kan holde . 
- Nå skulle det smakt med en burger , sukket Fredag og sendte lange blikk over til naborestauranten Beach Club på Aker Brygge . 
På Baldr Spiseri lot nemlig maten vente på seg . 
Etter en time ved bordet , var savnet av Robinsons og Fredags forretter begynt å bli merkbart . 
Ikke engang en kurv med brød hadde de to fått å stille sulten med , før de til slutt ba om det . 
- Man blir kanskje litt nervøs når en restaurant finner det nødvendig å understreke at den ikke bruker posesaus ? undret Robinson , etter å ha lest at alt fra brød til sauser produseres på Baldrs eget kjøkken . 
Derfra tilbys et bredt utvalg enklere retter som Cæsarsalat , Club Sandwich , blåskjell , fiskesuppe , omelett og biffburger , samt en à la carte-meny etter klokka 15 . 
Fra menyen valgte Fredag akevittgravet filet av elg med urtesalat , rødbeter og tyttebærrømme til forrett , mens Robinson gikk for kamskjell med grønn ertepuré og soyasaus . 
Kanskje kunne de fordrive minnet om noen litt gummiaktige kamskjell fra en asiatisk restaurant noen uker tilbake ? 
Det kunne de ikke . 
Da forrettene omsider kom - etter at den hyggelige og velmenende , men ofte fraværende kelneren hadde opplyst at de var for få folk på jobb og at det dessverre gikk tregt på kjøkkenet fordi kokken var under opplæring ( ! ) - måtte vår mann nok en gang minne seg selv om at man skal være varsom med hvor man bestiller kamskjell . 
- Viskelær fra frysedisken igjen , sukket Robinson , og fant lite trøst i at ertepureen , i overkant rundhåndet servert på slappe og sørgmodige salatblader , var frisk og god . 
- Den gravede elgen er god , men det er mindre kjøtt i denne retten enn i en skive Parmaskinke . 
Tilbehøret overdøver kjøttet , sa Fredag og løftet en flis av elg vekk fra en meget sjenerøs porsjon tyttebærrømme . 
Kelneren hadde , noe overraskende , ment at rødvin ville passe godt også til kamskjellene . 
Konservativ som han er , gikk Robinson for en hvit portugiser , en Porta de Ravessa Branco 2010 . 
Fredag drakk en enkel , men hyggelig Barbera " D'Asti " 2007 fra Cascina Desderi , som de to også skulle ha med videre til hovedrettene . 
De måtte de vente lenge på , mens tallerkenene fra forrettene ble stående . 
I mellomtida konstaterte de at det var mer eller mindre fullsatt på Baldrs uteservering , mens restaurantlokalet inne var glissent befolket . 
Det virket som de fleste var kommet for noe å drikke og en smårett , i den fine kveldssola torget på brygga er velsignet med . 
- Anda er overstekt , konstaterte Fredag , da hovedrettene smått om senn ankom . 
Han pirket i gråstekte skiver av andebryst med honningglaserte gulrøtter , asparges , søtpotetpuré og portvinssaus . 
Kelneren sa seg enig i at kjøttet var for mye stekt , men tilbød ikke å servere retten på nytt . 
Fredag var for sulten til å krangle . 
Robinsons urtemarinerte lammecarré med sherrysaus var derimot fint rosastekt , saftig og smakfull , men dessverre nesten kald da den kom på bordet . 
- Å steke kjøttet riktig , og å få maten varm ut til gjestene , er vel et slags minimum av hva man bør kunne klare ? spurte Fredag retorisk . 
Etter hvert registrerte de murring ved flere bord . 
- Får vi ikke forrettene nå , går vi , sa mannen på sidebordet til kelneren . 
Da hadde Robinson og Fredag forbarmet seg over naboparet med litt vin fra sin egen flaske . 
Den sultne borddamen hadde for lengst gjort kål på kuvertbrødet . 
- Jaja , brød og vin , det er jo mange som har overlevd på det , sa damen med galgenhumor . 
Robinson og Fredag tok dette som et hint om at det ikke var noe poeng i å vente på dessertmenyen , og ba om to kaffe og regningen . 
- Baldr kaller seg en « restaurant som setter gjestene og maten i fokus » . 
Det er en påstand de bør jobbe en god del hardere for å underbygge , fastslo Robinson . 
Ikke hekta på kroken Moderne og sprellende meny ved Akerselva , men Babord byr ikke på full fiskelykke . 
Inspirert av de fantastiske pintxo-barene i Baskerland , der du får Spanias desidert beste tapas , har Babord Restaurant og Café åpnet helt nederst på Grünerløkka . 
Inntil nylig lå brasserie Dyre Vaa i dette lokalet , men de serverte så dårlig mat at de måtte legge ned etter et knapt år . 
Så spørs det om Babord havner på rett kjøl . 
Det er i hvert fall et nytt og annerledes konsept . 
Eventyrestetikken er byttet ut med stilig og humørfylt maritim design . 
Kjøkkenet byr på fisk og skalldyr , i små og middels store porsjoner , som du selv setter sammen til et måltid . 
Du kan velge mellom ti forskjellige « agn » og ti forskjellige « fangst » . 
Agnene er i smakebitstørrelse , mens en fangst er å regne som en halv hovedrett . 
Du kan mikse som du selv vil , eller gå for en av de tre kombinasjonsmenyene . 
- Hm , to agn og to fangst , pluss dessert - det blir vel som en vanlig treretters omtrent ? spurte Fredag . 
- Vi satser på det , sa Robinson og frydet seg over utvalget . 
Menyen har et forfriskende Nordsjøpreg , med svenske , norske og danske tradisjonsretter i ny innpakning . 
De fire agnene kom samtidig og ga den deilig avslappende følelsen av tapasbar . 
Hvalcarpaccioen med mascarponekrem og hakket kastanje var suveren . 
Det samme var tre typer hjemmelaget sild med grovbrød og spiss , svensk ost . 
Litt blassere , men helt ok , var hjerteskjellene i hvitløk , mens syltynne crostini med kalix-løyrom og rømme smeltet i munnen . 
- Synd de ikke har mer vin på glass , verken Sancerren eller Chablisen de tilbyr fungerer særlig bra til hval og sild . 
Robinsons første fangst var hummersuppe med blåskjell , en safrankrydret og kremfløtefyldig bisque , ekstravagant toppet med en hel hummerhale . 
En smule oversaltet kanskje , men ellers ypperlig . 
Fredag var minst like begeistret over sitt store stykke gratinert kamtsjatkakrabbe , servert på en lun « vintersalat » av spede grønnsaker i kremet dressing . 
Så langt , så vel . 
Men så kom skjærene i sjøen . 
Etter uendelig lang venting kom fangst nummer to , men nå i agnstørrelse . 
- Er dette en hybrid ? 
En « fagn » ? spurte Robinson , men den svenske kelneren var altfor stresset til å svare , og løp videre med ørten tallerkener til den fullsatte restauranten . 
Det er ofte dette som skjærer seg for nye restauranter : 
De har ikke funnet fram til hvor mye personale de egentlig trenger , og plutselig kantrer hele skuta . 
På kjøkkenet var det åpenbart kaos , for Robinsons triste kamskjell var uten både anissjyen og rødbetene som sto i menyen , mens Fredag fikk en bitte liten torskebit med en klatt grøtete oksehaleragu og ikke noe annet . 
Avslutningen kom heller ikke vel i havn , for dessertene er tydeligvis restaurantens sparepost . 
Her blir hummerhalene trukket fra , gjennom å lage porsjonene så små at de hører hjemme i et dokkeselskap . 
Sjokoladefondanten var som en konfekt , og kulen med havtornsorbé var ikke større enn et vaktelegg . 
I en dokkeskål kom også crème catalan , et tynt lag eggekrem under sukkerskorpe , med tilsvarende mini-iskule . 
- Det er gøy at de prøver seg på noe nytt , men de må finne ut av sitt eget porsjonssystem , ellers blir det bare tull . 
Jeg er fortsatt sulten , sa Fredag . 
- Til 440 kroner er det for dårlig . 
Her må skipperen ta styring , ellers vil Babord forlise eller bli akterutseilt , eller ... 
- Flere sjømannsmetaforer nå og jeg kjølhaler deg , sa Robinson . 
Bedre enn fryktet 
Mat og film kan faktisk være en ok kombinasjon . 
- Det ser da virkelig ikke så ille ut her . 
Fredag så seg rundt i det som en gang var godtekiosken til Vika Kino . 
- Interiørarkitekten har åpenbart hentet inspirasjon fra sekstitallet . 
Dette kunne vært en flyplasslounge fra « Mad Men » . 
Ganske lekkert , spør du meg . 
Spiseriet åpnet like før jul , som en del av nyoppussede Vika kino , nå Victoria . 
Robinson og Fredags kollega fra VG avla stedet et besøk i romjula , og kunne rapportere om slett service , smakløs innredning og mat som ikke bare var smakløs - den var ifølge ham uspiselig . 
Men kanskje de overvurderte pressens makt ? 
Det var i hvert fall ganske fullt denne kvelden . 
Robinson og Fredag var nysgjerrige : 
Hvordan var nivået nå , to måneder etter griseslakten i VG ? 
- Du må gjerne snakke norsk til meg , da lærer jeg fortere . 
Robinson hadde , uten å tenke seg om , automatisk slått over på engelsk , da servitørens aksent avslørte at hun hadde sine røtter langt sør i Europa . 
Men det ville hun ikke ha noe av . 
På norsk , riktignok ganske gebrokkent , men svært ivrig , informerte hun om dagens hovedretter : 
Pannestekt torsk ( kr 245 ) og ovnsstekt svinekjake ( kr 269 ) . 
Det hørtes godt ut , og siden det ikke var mye annet å velge blant , sa de « ja takk , begge deler » . 
Konseptet bygger ikke på den tradisjonelle trerettersmiddagen . 
Lunsj- og småretter , som egentlig er litt for store til å være forretter , dominerer menyen . 
Men er man på jobb , så er man på jobb . 
Så Robinson bestilte en vintersalat med kyllingbryst , vår- og gressløk , cherry-tomater og diverse salattyper så vidt dusjet med en delikat honningvinaigrette ( kr 149 ) , mens Fredag lot seg friste av en lettkremet fiskesuppe med reker , kamskjell , torsk og ørret ( kr 159 ) . 
Både glassene med husets hvite , en italiener av typen Falerio " d'angelis " , og ei flaske Pinot Noir Côtes de Rouffach fra Alsace , skulle vise seg å være passende følge til både for- og hovedretter . 
- Slett ikke verst . 
Nei , faktisk riktig godt . 
Friskt og lett , men smaksrikt , mente Robinson om salaten . 
- Hvordan var suppa ? 
- Ideen er sikkert god , men dette blir rett og slett for tynt . 
Tynn suppe er ikke et positivt ladet begrep , konkluderte Fredag . 
Velg en tag for type anmeldelse ! 
En av disse : 
Heldigvis tok ting seg opp med hovedrettene . 
Fredag var godt fornøyd med torsken , som flaket seg delikat . 
Tilbehøret , som besto av grønne linser , pastinakk-krem , nepe og sprøstekt bacon , falt også i smak . 
Ikke verken nyskapende eller banebrytende , men trygt og godt . 
Svinekjaken Robinson hadde bestilt var saftig , feit og mør , og spinat , diverse rotfrukter , en kraftig rødvinsreduksjon , jordskokkpuré og ristede hasselnøtter , bidro til å gjøre Robinson godt fornøyd . 
Robinson avsluttet med en crème brûlée ( kr 120 ) som kom med en mousse på hvit fersken , mens Robinson valgte å sette punktum med husets ostebrikke ( kr 115 ) . 
Begge deler fikk bestått . 
Det fikk også helhetsopplevelsen . 
Hyggelig service , smakfull retroinnredning og generelt god mat . 
- Men , hei , hvor ble det av alle folka ? 
Fredag , som hadde sittet mot veggen fram til nå , snudde seg og mønstret det nå glisne lokalet . 
Robinson så på klokka , som viste litt over ni . 
- De har gått på kino . 
Selvfølgelig. robinson & fredag ; @ dagbladet.no 
Moteriktig mat Glem gourmetburgere og på- kostede tacos . 
Det er det peruanske kjøkkenet som gjelder akkurat nå . 
- Beklager , det er helt fullt i kveld . 
Men dere kan få sitte i baren , sa en hovmester til nok et håpefullt par som , i motsetning til Robinson og Fredag , ikke hadde bestilt bord god tid i forveien . 
Et par-tre uker tidligere hadde Piscoteket åpnet dørene , og siden har det vært stor trafikk til restauranten ved siden av Torggata bad . 
Som i verden for øvrig , handler det også om trender innen restaurantbransjen . 
Og hva er det som gjelder akkurat nå ? 
Det peruanske kjøkken . 
I løpet av seinhøsten er det dukket opp to spisesteder som begge har sett det som sin oppgave å overbevise oss om at maten fra det søramerikanske landet er uovertruffen . 
Og ut fra tilstrømningen å dømme må det sies at de har lyktes . 
Robinson og Fredag besøkte Aymara ved Solli plass for noen uker siden og kvitterte med fem stjerner . 
Da de denne kvelden hadde vært så heldige å få seg en plass på Piscoteket , var det uunngåelig å trekke sammenlikninger med restauranten på vestkanten . 
- Menyen ser spennende ut , sa Robinson etter å ha stavet seg gjennom en rekke ord som ikke hører hjemme i vokabularet til en gjennomsnittlig nordmann . 
Heldigvis var servitøren villig til å forklare . 
Hun anbefalte også at Robinson og Fredag plukket et par retter hver som de delte . 
Slik ble det . 
En ceviche-variant var først ut . 
Denne var asiatisk-inspirert , som så mye annet i det peruanske kjøkkenet , og inneholdt - foruten laks - soya , chili , ingefær , peanøtter og limesaft . 
Syren fra limen setter i gang en slags kokeprosess , men her hadde fiskebitene blitt marinert så kort at de fremdeles var rå . 
- Det smaker fortreffelig . 
Sashimi er godt , det , mente Fredag . 
Flere av rettene inneholder både chili og sitrus , både sterke og syrlige , så halvtørr hvitvin eller øl anbefales ofte til peruansk mat . 
Ja takk , sa Robinson og Fredag , vin først , øl etterpå . 
- Ingen tvil om populariteten , sa Robinson og nikket mot baren . 
Den var nå var full av spisegjester , som i likhet med Robinson og Fredag syntes å kose seg . 
Selv om lokalet er spartansk innredet og akustikken brutal , var stemningen lun og hyggelig . 
De neste tre rettene kom på bordet samtidig . 
Aji de Gallina , kyllinggryte med valnøtter , vaktelegg , potet og spinat - samt en distinkt saus på oliven - skapte begeistring . 
Fremmedartet , men absolutt velsmakende smakskombinasjoner . 
Lomo Saltado , biter av mør og smaksrik entrecôte og soyakaramellisert banan , fikk også høy score . 
Fullt så bra gikk det ikke med Arroz chaufa , en slags stekt ris-variant med svin , biter av omelett , sukkererter , syltet ingefær og sesamfrø . 
- Ikke noe å si på smaken , men jeg får en litt sånn ... pytt i panne-følelse . 
Og svinekjøttet kunne med fordel vært litt mindre fett , sa Robinson . 
Fredag samtykket . 
- Særlig raffinert føles det ikke . 
Eller estetisk . 
Følelsen av at utseendet ikke er det som blir høyest prioritert av kjøkkenet , ble forsterket da dessertene kom . 
Dessuten var verken Robinsons rispudding med ristede mandler , bær og sjokoladeis , eller Fredags pasjonsfruktmousse særlig minneverdig hva smak angår . 
- Behagelig betjening , sympatiske priser - alt i alt : et hyggelig bekjentskap , konkluderte Fredag , da måltidet var historie og de sto utenfor , gode og mette . 
- Men hva synes du i forhold til artsfrenden Aymara ved Solli Plass ? 
Robinson tenkte seg om . 
- Slektskapet er naturligvis tydelig , men de er likevel forskjellige . 
Prisnivået er i praksis litt lavere her , men det generelle nivået er nok litt høyere der , sa Robinson , og la til : 
- Jeg har sans for begge steder , så tenker jeg tar « en Ole Brumm » . 
Alt til sin tid. robinson & fredag ; @ dagbladet.no 
Velg en tag for type anmeldelse ! 
En av disse : 
Tamt på Tammy 
I hovedstaden mangler det ikke på tilbud for dem som liker rå fisk . 
Ikke alle er like gode . 
Sakte , men sikkert tar Tjuvholmen form , og med nykommeren Tammy Sushi kan den nye bydelen i forlengelsen av Aker Brygge nå skilte med hele sju restauranter . 
Tammy Sushi byr på nigiri sushi , sashimi , maki , temaki samt chirashi-sushi . 
Sistnevnte variant er ikke så utbredt på japanske spisesteder i hovedstaden , her serveres den rå fisken oppå risen i en bolle . 
De flunkende nye lokalene er enkle og elegante - i rødt og hvitt - som det japanske flagget . 
- Hva med en hel , fritert hummer servert som makirull i ti biter , sa Robinson . 
- Heller det enn fritert torsk , sa Fredag , noe overrasket over å finne « fiskepinner av torsk » som et av alternativene i temaki-menyen . 
- Men jeg tror heller jeg satser på noen « råere » alternativer . 
- Og et par japanske øl , foreslo Robinson . 
To Kirin , en sjøtangsalat med kongekrabbe og en lettrøkt tuna ( begge priset til kr 89 ) kom på bordet . 
- Morsom kombinasjon , sa Robinson og identifiserte både feltsalat , ruccola , lollo rosso og reddik blant tangen . 
Rikelig med saftig kongekrabbe og en søtlig dressing gjorde et godt førsteinntrykk . 
Fredag på sin side av bordet nøt noen skiver tuna . 
De var så vidt stekt , hadde en delikat røyksmak , og kom med samme salatvarianter som Robinsons kongekrabbe- og tangrett . 
På deling fortsatte Robinson og Fredag med en « Stor Sashimi » , 15 skiver rå fisk ( kr 249 ) . 
I menyen er fiskeslagene spesifisert , deriblant tunfiskvarianten yellowtail , men denne var byttet ut med smørfisk . 
En dårlig erstatning . 
- Hvorfor ikke bare si « dagens fangst » ? undret Robinson , og betraktet presentasjonen hvor salattypene fra forrettene nok en gang dukket opp som garnityr . 
- Lite kreativt , sa Fredag . 
I Japan er matens visuelle aspekt svært viktig , likeså måten fisken skjæres på . 
Ingen av delene var noe å skryte av her . 
De noe klossete oppskårne fiskefiletene var dessuten for godt tempererte , og tunfisken i rå tilstand var en skuffelse . 
Den manglet friskhet og var dvask i konsistensen . 
Neste etappe var et utvalg av nigiri sushi og et par makiruller ( à 6 biter ) , en « spicy laks med kimchi » og en « soft-shell-krabbe med avokado » . 
Bitene av ris og fisk var ok dandert og smaksmessig helt på det jevne . 
Makirullen med laks og kimchi - gjæret kål med chili på koreansk vis - var en hyggelig overraskelse og akkurat passe « hot » . 
Den friterte krabba bar preg av å ha oppholdt seg altfor lenge i frityrgryta , og hadde ingenting av det man gjerne forbinder med japansk tempura : lett , sprøtt og luftig . 
- Kentucky fried crab , foreslo Fredag . 
Robinson og Fredag valgte så å gå for en mangopudding , den eneste av dessertene med stempelet « hjemmelaget » . 
Men her burde den svært hyggelige kelneren kanskje ha foreslått noe annet ? 
- Pudding ? undret Robinson . 
- Her er det snarere snakk om suppe . 
Med klumper av mango i ? 
Eller er det noe annet ? 
- Det minner mer om begynnelsen på det som etter planen skulle blitt en pudding . 
Ikke vet jeg , men dette er ikke særlig imponerende , sa Fredag . 
Tammy Sushi - som også har take-away - ser ut til å være en kjær nykommer blant beboerne på Tjuvholmen . 
Prisene er hyggelige , men det spørs om ikke mer skal til for å ta opp konkurransen med de mange sushi-spisestedene bare noen steinkast unna . 
Snadder i skjærgården Engø Gård byr på gourmetmat i idylliske omgivelser , men snippen kunne vært litt løsere 
- Man trenger faktisk ikke være stinn av gryn for å kunne spise her , sa Fredag , og studerte Engø Gårds fireretters « gårdsmeny » til 495 kroner . 
Robinson og Fredag hadde stukket innom den landlige hotell- og restaurantperlen på Tjømes østside en dag midt i fellesferien . 
De studerte menyene på terrassen i den lave kveldssola , med utsikt over grønne enger mot et lite glimt av sjø . 
I glassene hadde de Andre Clouet rosé champagne , på bordet sto grissini av butterdeig med sesamfrø , krydrede , ristede mandler , syltet løk , artisjokk , oliven og hjemmelagde potetchips med aioli . 
Man kan bli vant til sånt . 
- Det blir nok fort dyrt likevel , svarte Robinson , og lot blikket vandre fra en kjent finansmann ved nabobordet , via en fisk- og skalldyrsmeny til 795 kroner , til « inspirasjonsmenyen » som kan serveres med fra tre til syv retter , priset fra 695 til 1095 kroner . 
Både Robinson og Fredag var klare for inspirasjon , men syntes syv retter var i overkant . 
Kunne det la seg gjøre å ta vaktelen fra syvretteren inn i Fredags fireretter og Robinsons femretter ? 
Det kunne det . 
Det var i ikke mye nei å høre fra den vennlige , lavmælte betjeningen på Engø . 
I den nye , høyloftede spisesalen i andre etasje , med umalte trepaneler og rustikt møblement , fikk Fredag en plutselig assosiasjon til afterski . 
- Er ikke dette litt som å være transportert til Geilo ? 
Særlig litt tidlig på kvelden faller det naturlig å avlevere denne typen replikker i dempet stemmeleie . 
Det er ikke akkurat løssluppen stemning på Engø gård . 
- En kelner eller to med litt mer uformell selvtillit og utagerende sjarm hadde ikke skadet , mumlet Robinson . 
Ikke mange meterne unna sto to av de oppmerksomme , kelnerne ved sin stasjon . 
Samtalen ble ytterligere dempet av at Robinson og Fredag var plassert kloss inntil to andre gjester i det nesten tomme lokalet , nærmest trappa og lengst vekk fra utsikten . 
Det hjalp ikke at de hadde bestilt dager i forveien ; de andre bordene var reservert til seinere på kvelden . 
Moral : 
Bestill i god tid , og be om utsikt . 
Som appetittvekker fikk Robinson og Fredag en nydelig , rik rekesuppe . 
Etter dette ble den første ordinære retten en liten nedtur . 
Lettrøkt og posjert kveite med blini , rogn og rømme var frisk og sommerlig , men fisken kjentes litt overbehandlet , på grensen til trå . 
Kanskje man skulle nøyd seg med enten røking eller posjering ? 
Robinsons fjellørret fra Hardanger , med ertepuré , rogn , sprø toast , løk og hvit saus , var derimot utsøkt . 
Enda bedre var vaktelen med kirsebær fra hagen , pastinakk , østerssopp og et nærmest symbolsk stykke stekt foie gras . 
Lekre , søte , mørke smaker , med vaktelkjøttet et sted mellom kylling og due . 
- Men de burde vært litt rausere med foie grasen , furtet Robinson . 
Robinson og Fredag hadde bestilt vinmeny . 
Til kalvefileten kom en Barbera " D'Asti " 2004 fra Alfiero Boffa på bordet . 
En flott utviklet vin , med et hint av lakris . 
- Mmm . 
Dette er den første av vinene jeg virkelig får lyst til å drikke mer av , sa Robinson . 
- Så vidt jeg har registrert har du fått sjenerøst påfyll på alle , repliserte Fredag . 
Den perfekt rosastekte kalven , med rødvin- og salviesaus , potetterrine , dampet kål , fritert shitakesopp og persillerot , var lekker og god , men ga ikke noe smaksmessig kick . 
Det gjorde derimot en hvilerett med et touch av molekylær gastronomi : 
Pasjonsfruktkrem med sjokoladekrisp og lavendelskum . 
- Mm , så godt ! 
Er det ikke ofte sånn at det er appetittvekkere , hvileretter og desserter som gir de største smaksopplevelsene ? filosoferte Fredag . 
- Jo ! 
Alt er godt her , men det er kanskje de små tingene som skinner mest , sa Robinson , før desserten med ulike variasjoner over jordbær og sjokolade bekreftet hypotesen . 
Etter maten vanket det petit fours , god presskannekaffe og Leopold Gourmel konjakk på terrassen . 
Livet var så absolutt til å holde ut , mot et utlegg på fire tusen kroner . 
Velg en tag for type anmeldelse ! 
En av disse : 
Statholdergaarden : 
Bedre blir det ikke En eneste lang serie smaksnytelser hos Bent Stiansen . 
- Hva synes du ? 
Kan man få for mye av en god ting ? 
Vårkvelden var kjølig og en sur vind virvlet opp støvet i Rådhusgata . 
Men det påvirket ikke humøret til verken Robinson eller Fredag , som var sprekkeferdige - av velbehag . 
Serie nytelser 
Smaksmenyen til Statholdergaarden er ikke så stor i volum , til tross for at den består av hele elleve retter , samt aperitiffer og hvilerett . 
Alt holder skyhøyt nivå , og det mest imponerende er kanskje hvordan maestro Stiansen og hans stab unngår smakskjedekollisjoner , som slike gigantmenyer har en lei tendens til å ende i . 
Her får man en velkomponert serie nytelser som går rett på sanseapparatet og kjæler , pirrer , erter og leker med det . 
Men nå lurte altså Robinson på en ting . 
- Om man kan få for mye av en god ting ? 
Fredag ristet på hodet . 
- Det heter at det ikke finnes dumme spørsmål , men akkurat her er jeg usikker . 
Koselig og storslagent 
Fire timer tidligere . 
Store , gode stoler , damask , krystall og stukkatur som er verd en reportasje i seg sjøl . 
Men til tross for omgivelsene , klarer betjeningen å skape en riktig koselig stemning . 
- En treretter fra à la carte-menyen , dagens meny - eller skal vi slå til og ta selveste smaksmenyen ? 
Robinsons spørsmål var retorisk . 
Når man først går på et sted som har fått Michelin-stjerne år etter år , er det like greit å la kjøkkenet vise hva det kan best . 
Så det ble smaksmenyen med tilhørende vinmeny . 
Fredag gjorde et raskt overslag i hodet , og kom fram til at denne pakken for to ville beløpe seg til drøye seks tusen kroner . 
- Mye penger , sa Fredag . 
- Men dyrt ? 
Det vil vise seg . 
Kveitecarpaccio og lakserulade 
- For en åpning ! 
Fredag var begeistret over kveitecarpaccio med pepperrotkrem og estragon . 
Robinson var kanskje enda mer begeistret for neste rett , lakserulade med sjøkreps , shitakesopp , koriander og hvitløksemulsjon . 
Tredje rett ut , kamskjell med steinsoppconsomme og svart trøffel , ble møtt av en viss skepsis . 
Den svindyre soppen kan lett dominere alt annet , og med en så delikat smak som kamskjell , fryktet både Robinson og Fredag at dette skulle gå galt . 
Men uten grunn , skulle det vise seg . 
- Perfekt dosert . 
Og nydelig komponert , sa Robinson . 
- Som alt annet så langt , la Fredag til . 
Kan sin vin 
Til de tre første rettene ble det servert henholdsvis en frisk Vinho verde av type Soalheiro , en mineralrik Riesling fra Pfalzregionen , og en sherrypreget Chardonnay fra Tournelle i Jura-distriktet . 
Til de neste to rettene ble glassene fylt med sitruspreget Silvaner fra Rudolph May i Franken , og en Grüner Veltliner fra Weingut Knoll . 
Frankenvinen passet utmerket til hvite , tyske asparges , så vidt grillet og servert med løyrom , reddik , poteter og beurre blanc , mens de østerrikske , lett syrlige dråpene matchet perfekt pannestekt piggvar med selleri - både høvlet og moset - og sprø grønne erter . 
- Nå er det kanskje tid for å forlate det våte element , bemerket Fredag etter å ha nytt et stykke skrei med quinoa , bacon og en fløyelsmyk blåskjellveloté , servert med en Santenay fra Lequin-Colin . 
Ypperlig . 
Skyhøy kvalitet 
Etter en hvilerett med yoghurt og earl grey-granité , var det klart for and , gravet bryst og røykt hjerte - og måltidets laveste punkt . 
Velg en tag for type anmeldelse ! 
En av disse : 
Men - alt er relativt - her betyr dette « lavmålet » uansett skyhøy kvalitet . 
Vinfølget , en Zinfandel fra Broc Cellars i California , var det ingen ting å utsette på . 
Et siste høydepunkt var smørmyk ytrefilet av kalv med jordskokk , spinat , løk og rosmarinsky . 
Ledsaget av et glass Le Trame , en småkompleks Chianti , var dette et verdig punktum . 
Men det var ikke slutt . 
Nå fulgte fritert ost , hvit sjokolade med solbær , og helt til slutt : hasselnøttis med sitron , marengs og et morsomt innslag av dill . 
Det var tid for oppsummering . 
Og spørsmålet om du kan få for mye av en god ting . 
- Nei , sa Fredag . 
- Du kan aldri få for mye av en god ting . 
Full pakke hos Stiansen koster , men skaper minner en kan leve på lenge . 
Så får man heller spise nudelsuppe i noen uker . 
PS : 
Nudler må ikke være kjipt , nå står folk i kø for å kjøpe dem ! 
Her er tre gode oppskrifter på ramen 
En smak av Italia Restauranten Cin Cin har vunnet NM i pizzabaking . 
Men vinner ingen medaljer for kos og service . 
Robinson og Fredag gikk trappene ned til kjelleren under Bislet bad . 
Servitøren sto med ryggen til da de kom . 
- Hei , sa Robinson . 
- Hei , svarte servitøren . 
- Bare finn dere et bord , sa hun før hun snudde seg og fortsatte ryddingen . 
Lokalet var nakent . 
Veggene hvite og tomme . 
- Men de har i hvert fall tent stearinlys , sa Robinson , - Ja , og kjøpt plastroser , påpekte Fredag tørt . 
- Men det sies at de lager landets beste pizza . 
Den gleder jeg meg virkelig til . 
Menyen består av 22 pizzaer i prisklassen 99 til 159 kroner . 
Og tre desserter . 
- Jeg forventer ikke en stor forrettmeny på en pizzeria , men en enkel salat eller tre kunne de gjerne hatt , mente Robinson . 
Ifølge servitøren skal menyen utvides , med blant annet grøntfôr , når uteserveringen åpner i sommer . 
På menyen står klassiske pizzaer med pepperoni , skinke og biff . 
Men også mer oppfinnsomme , og skal vi si urnorske , varianter - med fenalår , reinsdyrskav eller røkelaks . 
Fredag gikk for sjøvarianten « Marina » , mens Robinson bestemte seg for å teste gullmedaljevinneren « Parma » . 
Med den vant Cin Cin norgesmesterskapet i pizzabaking i fjor . 
- Den beste bunnen jeg har fått på norsk jord . 
Gylden og knasende , skrøt Fredag , som også likte smakskomposisjonen . 
- Scampiene er saftige , dillsmaken frisk og jeg liker hintet av karri . 
Hvis jeg skal pirke på noe , så må det være at krepsehalene er blitt litt for tørre . 
Robinsons gullpizza så fantastisk ut . 
Det var raust med parmaskinke , mozzarella og grillet artisjokk . 
- Kjempegod , smilte Robinson mellom munnfullene . 
- Dette er pizzakunst . 
Spiseparet var gode og mette , men nysgjerrige på dessertene . 
Det var tre av dem på menyen : 
pannacotta , ostekake og italienske bondepiker . 
Robinson savnet den italienske dessertspesialiteten tiramisu . 
De gikk for pannacotta og bondepiker . 
Og det viste seg å være et godt valg . 
- Eplekompotten har fått følge av fløyelsmyk mascarponekrem og kanelkavring . 
Rett og slett utrolig godt , roser Robinson , som likevel blir litt skuffet over å bli snytt for den annonserte amarettoen som skulle løfte bondepikene ytterligere . 
- Pannacottaen med bringebærsaus smaker som den gjør hos italienske bestemødre , og dessertporsjonene er rause . 
69 kroner for dessert her er et kupp . 
De gledet seg til kaffe , for det kan jo italienerne . 
Men servitøren kunne bare lage filterkaffe . 
Og da kaffen kom var den lunken , nesten kald . 
Fredag var så uheldig å søle . 
Servitøren skaffet servietter . 
- Disse kan dere tørke opp med . 
- Hmm ... , sukket Robinson og så etter en takeawaykunde som var på vei ut av restauranten og hjemover med pizzaen . 
Gjennom hele måltidet hadde takeawaykundene kommet og gått . 
- Skulle ønske restauranten la like mye kjærlighet i servicen og atmosfæren som i maten . 
Jeg vil garantert spise en Cin Cin-pizza igjen , men da blir det fra pappeske , sa Robinson . 
- Så slipper jeg masete musikk , slappe servitører og kald kaffe.• robinson & fredag ; @ dagbladet.no 
Velg en tag for type anmeldelse ! 
En av disse : 
Herlig røre Bon Lío lever absolutt opp til navnet sitt . 
- Hæ ? 
Robinson lente seg over bordet og la hodet litt på skakke for å høre bedre . 
I Bon Líos ( som altså betyr « herlig røre » ) lille lokale , som hadde vært halvtomt et par timer tidligere , var det nå smekkfullt av folk . 
Som snakket . 
Høyt . 
Det måtte de , da den spanske bakgrunnsmusikken holdt så høyt lydnivå at den nå var helt i forgrunnen . 
- Jeg sa at det er veldig hyggelig her , men det er definitivt ikke stedet for de lange , dype ... Å , glem det , vi tar det etterpå , sa Fredag . 
Et par timer tidligere . 
- Jo , vi er klart inspirert av det spanske kjøkken , sa servitøren , en hyggelig fyr Robinson og Fredag dro kjensel på fra Palace Grill . 
- Eller rettere , det katalanske kjøkken , rettet han . 
Ting er i ferd med å skje på Fredensborg . 
Først åpnet 
Pjoltergeist til et blendende stjernedryss fra restaurantanmelderne , og før jul kunne « gastrobaren » Bon Lío ønske velkommen i det lave trehuset som en gang i forrige århundre huset La Guitarra , lenge Oslos eneste spanske restaurant . 
- Og det finnes ingen nedskrevet meny ? undret Fredag . 
Servitøren ristet på hodet , men lovet at Robinson og Fredag i løpet av de neste timene ville få et variert måltid . 
Vinkart finnes heller ikke , utvalget er listet opp på veggen . 
Med mindre du er veldig bevandret i viner fra til dels obskure vindistrikter på Den iberiske halvøya , er det like greit å overlate vinvalget til servitøren . 
Robinson og Fredag gjorde det - og angret ikke , verken på den syrlige , friske hvite Txacolien fra Baskerland , eller de røde , fyldige dråpene fra Galicia . 
Så var det i gang . 
Og for en start ! 
Først ut var fire appetittvekkere , et kremmerhus fylt med usedvanlig delikat laksetartar , stekt andebryst med eplegelé , en liten brødblings toppet med grønne bønner og noen skiver med en himmelsk pata negra-skinke . 
Så fulgte biter av rå skrei og ditto kamskjell , ledsaget av små sprutflasker med ymse innhold , blant annet sitrussaft . 
- Lag din egen ceviche ! 
Artig , sa Fredag . 
- Og godt , sa Robinson . 
Et lite ostesmørbrød med mozzarella , asparges og pata negra , var et fint hvileskjær , før en spansk variant av risotto med sjøkreps og granateple markerte et høydepunkt så langt . 
- Denne må spises med andakt , sa servitøren . 
Det hadde verken Robinson eller Fredag problemer med å gjøre . 
Dampede knivskjell med viergesaus fulgte - en frisk smak av hav . 
Så kom måltidets eneste bomtur . 
En luftig mousse på foie gras ble servert i et lite glass toppet med mørk sjokoladesaus og hakkede hasselnøtter . 
- Her dominerer sjokoladen fullstendig . 
Sammen med nøtter minner det mest om en litt selsom og definitivt ikke helt vellykket dessert , mente Fredag . 
- Hæ ? svarte Fredag . 
Velg en tag for type anmeldelse ! 
En av disse : 
Robinson prøvde å overdøve musikken , men ble avbrutt av servitøren som kom med neste rett : 
Tempurafritert kalvebrissel . 
Robinson og Fredag var usikre på om dette er den beste måten å servere brissel på , men den stekte piggvaren med en puré på stekt blomkål som fulgte , møtte bare smil og glede . 
Det samme gjorde små biter av saftig duebryst med sellerirotkrem , mens en albondiga av kalv hadde fått følge av en ekstremt smakssterk saus på redusert sjøkreps og blekksprut . 
Det hele ble avrundet med et stykke himmelsk brillat-savarin , en fransk kumelkost med svarte trøfler , etterfulgt av en crème catalan-variant med sangriamarinert vannmelon , nøtter og kokos - akkurat passe søt og mektig . 
- Rettene er ikke store , men det er mange av dem , sa Robinson , da de hadde kommet ut i stillheten igjen . 
- Enig . 
Til tross for et par ikke helt heldige kombinasjoner , er helhetsinntrykket svært bra , mente Fredag . 
- Men de kan med fordel dempe musikken , sa Robinson . 
Fredag stoppet opp , snudde seg mot Robinson og sa tørt : 
- Hæ ? robinson & fredag ; @ dagbladet.no 
Leken topptur Feinschmecker mistet sin Michelin-stjerne i fjor . 
Man kan spørre hvorfor ? 
- Burde jeg kledd meg litt penere ? 
Robinson kikket inn i det som likner mest på en fornem vestkantstue , med lune farger , store oljemalerier , hvite duker og brokadegardiner . 
De kunne telle flere halstørklær . 
Og mange blå blazere . 
Ingen jeans . 
Spiseparets sonderinger ble avbrutt av en servitør med et varmt smil som geleidet dem til et hvitkledd bord . 
Robinson og Fredag har vært på Feinschmecker flere ganger , sist gang syntes de kokkens valg var vel trygge . 
- Småsulten eller ordentlig sulten , spurte Fredag . 
- Jeg er klar for kokkens sjuretter . 
Dette stjernetapet må undersøkes ordentlig . 
Robinson siktet til Feinschmeckers historie . 
Spisestedet har eksistert i 22 år , 19 av dem med en gjev Michelin-stjerne . 
I fjor mistet de den . 
Den første smaksprøven , foie gras , holdt definitivt stjernekvalitet . 
Den stekte andeleveren kom med syrlig eplechutney , søte brødterninger og vaniljesky . 
- Vaniljen gjør virkelig det lille ekstra her , dette er nydelig , sa Robinson . 
- Enig . 
Det mangler bare et dryss salt , men overraskende nok står havsaltet på bordet , så vips er dette perfekt , sa Fredag . 
Feinschmecker betyr « kresen kjenner » og kjøkken satser deretter : på klassisk , fransk gourmet . 
Krabberetten var riktig nok kledelig rampete , med oliven , chili og fennikel . 
Før neste rett , blåskjellsuppa , fikk de sancerre i glasset . 
- Dette er himmelsk . 
Og i midten , en liten overraskelse , sa Fredag og fisket opp en pastapute . 
- Wow ! 
Dette er gøy , en liten sitrusbombe . 
Den smaker fortreffelig mot den klassiske suppa . 
Etter suppefesten kom gyldenstekt piggvar med sherrysmør . 
Robinson og Fredag benyttet anledningen til å diskutere servicen . 
- Den er diskré , men observant . 
Og effektiv , men behagelig . 
- Han må være byens beste servitør . 
Er du ikke enig ? 
Han utstråler trygghet , er åpenbart en menneskekjenner og full av kjærlighet for faget og akkurat denne restauranten . 
Robinson rakk så vidt å fullføre setningen før servitøren kom med ei flaske av favorittvinen : 
Langhe Nebbiolo fra italienske Piemonte . 
Det er en vin som er lett og elegant i stilen , perfekt til lammet . 
- Kjøttet er mørt og vilt på smak . 
Og de lettsyrlige tranebærene er fantastiske i rødvinssausen . 
Deilig , sa Fredag . 
- Rødløken kunne vært bakt noe lengre , den er litt skarp . 
Og søtpotetpureen mangler salt . 
Men ellers er dette også en fulltreffer . 
- Klare for oster , spurte servitøren og varslet det Fredag regnet med var et klassisk ostefat . 
Men retten , som hadde fått navnet « Holtefjell XO-krem med knekkebrød og aprikossorbet » , var nettopp det : rørt ostekrem , blåmuggostskum , aprikosis og pekannøtter . 
- Igjen , wow ! 
Jeg liker meg her , roste Robinson opprømt . 
Gourmetfesten ble avsluttet med en utradisjonell dessert inspirert av den populære gulrotkaka : mascarponekrem , gulrotgelé , yoghurtsorbet og krydder-smuler . 
- Jeg trives virkelig godt . 
Miljøet er kanskje litt kjedelig , men servicen er i særklasse og kjøkkenkunstene er på toppnivå . 
De har dessuten blitt mer lekne siden sist vi var her , uten å ta for mye av . 
Schmekkerlekkert , rett og slett ! 
Velg en tag for type anmeldelse ! 
En av disse : 
Rustikk havn Sjøflyhavna byr på nostalgi - og ok mat . 
Fornebus ansikt har vært i konstant endring siden flyplassen ble lagt ned for snart 13 år siden , og i dag aner man knapt konturene av det som en gang var landets hovedflyplass . 
Lenge så det også skummelt ut for Sjøflyhavna Kro ved Rolfsbukta , bare et steinkast fra den gamle terminalbygningen . 
Så grep Riksantikvaren inn , og for to år siden gjenoppsto kroa i all sin fordums babyblå prakt . 
- Dette er som å komme inn i 50-tallet , sa Robinson etter å ha tatt plass ved ett av bordene i det maritime miljøet , som gjennom bilder og rekvisitter illustrerer sjøflytrafikkens historie . 
Interiøret - bord og stoler - er heller ikke av ny dato . 
- Lurer på om ikke dette bordet er enda eldre , sa Fredag . 
- Mine besteforeldre hadde et slikt . 
Sjøflyhavna ble tatt i bruk i 1948 , og året etter ble det startet kafévirksomhet . 
Over 60 år seinere framstår kroa som en liten funkisperle hvor det serveres både lunsj og middag i hektiske omgivelser . 
I alle fall var aktivitetsnivået svært høyt , og servitørene ikke spesielt oppmerksomme da Robinson og Fredag besøkte kroa denne lumre sommerdagen med plutselige skybrudd , noe som gjorde den store uteserveringen , både foran inngangen og på taket , utrygg . 
Menyen er enkel . 
Bortsett fra dagens forrett , dagens fisk og dagens kjøtt , kan man velge blåskjell , reker eller « sjøflyburger med fries » , samt dagens ost og dessert . 
Da en kelner omsider kom til bordet , var valget enkelt ; to stk . 
« dagens tre retter » , med henholdsvis fisk og kjøtt , og litt Riesling i glassene til å begynne med . 
To glass ble brakt til bords av en kelner nummer to , og ti minutter seinere dukket en tredje servitør opp med forrettene bestående av laksemousse , en lett og velsmakende skjefull plassert på en brødblings med salat og sitron ved siden av . 
- Men sto det ikke melba toast på tavla utenfor , undret Robinson og tygget i seg en seig brødbit . 
- Åpenbart tom for det , sa Fredag . 
- Her burde de , som kompensasjon , gitt brødet en liten omgang på grillen . 
De to hvitvinsglassene var tømt , og kelner nummer fire tok bestilling på ei flaske rødvin , en økologisk Côtes du Rhône Perrin Nature fra 2009 . 
Den skulle vise seg å være et lykketreff til hovedrettene som fulgte ; kokt svineskinke , samt « grillet hai » eller håbrann , for å være mer spesifikk . 
Skinkestykket var saftig og hadde vært innom grillen , hvilket ga det en sommerlig og distinkt kullsmak . 
Tilbehøret besto av nypoteter samt en ragu laget på linser , rødbeter , kapers og kalvesjy - en vellykket kombinasjon . 
Håbrann kan - som sverdfisk og tunfisk - lett bli tørr hvis den grilles for lenge . 
Her var den så vidt innenfor grensen . 
Tilhørende grønnsaker , både hvit og grønn asparges var derimot grillet til perfeksjon , og risottoen var en fin match til den kjøttaktige fisken , selv om den kunne vært en anelse mindre salt . 
Fredag dryppet noen dråper sitron på fisken , og kastet et blikk utover fjorden og himmelen som var i ferd med å klarne opp igjen etter regnskyllet . 
- Hva med å innta desserten utendørs ? 
I sola utenfor var Robinson og Fredag enige om at måltidet så langt i alle fall hadde vært svært sommerlig , både i smak og i sin rustikke framtoning . 
Råvarene tilhører sesongen , og Sjøflyhavna har en god grill . 
Men forventningene om en frisk avrunding med dagens dessert , en limeterte , ble ikke innfridd . 
- Kjenner du smaken av lime , undret Fredag . 
- Nei , dette er bare søtt . 
Jeg tror vi trenger noe tørt og friskt etter dette , sa Robinson . 
Hva med et glass Chablis ? 
- Gjerne , svarte Fredag . 
- Hvis vi får kontakt med en av de fire kelnerne . 
Eller en femte . 
Terningkast fem til Grilleriet i Oslo 
Bare duster klager på for store porsjoner . 
• Flere matsaker på db.no / mat 
- Grillmat ? 
På denne tiden av året ? 
Fredag var , om ikke skeptisk , så i hvert fall litt undrende . 
For grillmat er noe de aller fleste nordmenn forbinder med sommerhalvåret . 
Likeså Fredag . 
- For det er vel fremdeles sånn at praktisk talt alt på menyen her har vært innom grillen ? 
- Mye av det , ja , derav navnet , sa Robinson . 
- Du må vel ikke ha fjordbris i håret og solbrente kinn for å nyte grillede delikatesser ? 
Små og store versjoner Fredag måtte medgi at Robinson var inne på noe , og kastet seg over menyen , som i tillegg til for- og hovedretter også inneholder småretter . 
Eller riktigere : småretter som kan fås i små og store versjoner . 
- Jo , en liten versjon av spareribs kan godt fungere som en forrett , sa en serviceinnstilt servitør . 
Fredag slo til , ble 160 kroner fattigere , og valgte så andebryst til hovedrett ( kr. 295 ) . 
Robinson lot seg friste av hummerkebab til forrett ( kr 175 ) og grillet - selvfølgelig - skrei til hovedrett ( kr 270 ) . 
Å finne en vin som passer til svin , hummer , andebryst og skrei , er en utfordring . 
Her var det snakk om å finne et slags minste felles multiplum . 
Da servitøren foreslo ei flaske rødvin på Pinot Noir-druer fra Winfield Estate i Oregon , takket Robinson og Fredag ja . 
Det var kanskje ikke helt optimalt , men med sin fruktighet og hint av vanilje , skulle den vise seg å gå bra til det meste som ble servert . 
Godt besøkt Robinson og Fredag har vært på Grilleriet før , både i embets medfør og privat , og har hatt både-og-opplevelser . 
Men nå hadde de fått flere tips om at det var god grunn til å avlegge stedet på Youngstorget et nytt besøk . 
Det kunne se ut som om flere andre også hadde hørt pene ord om den vel tre år gamle restauranten . 
Selv om det var tidlig ettermiddag og midt i uka , var det godt med folk der . 
- Jøss . 
Er dette en liten porsjon ? 
Fredag så på den anselige mengden grillet svineribbe servitøren hadde plassert på bordet . 
På tallerkenen lå det også rikelig av en pikant , lyserød coleslaw-variant og grillet nanbrød . 
Kjøttet var glasert med en deilig , klissen saus som var smaksatt med fivespice-krydder . 
Smaksrikt , delikat og - mye . 
Men som Fredag bemerket : 
Bare duster klager på for store porsjoner . 
Robinsons hummerkebab skilte seg ut , omfangsmessig , men smakssammensetningene var både spennende og velsmakende . 
Det delikate , hvite hummerkjøttet kom i følge med sprø-stekt kyllingskinn og en confit på yoghurt og pistasj . 
Grillet skrei 
Purister vil kanskje påstå at skrei er best så vidt dyppet i varmt vann og servert au naturell , men Robinson måtte vedgå at den grillede varianten slett ikke var dum . 
Tilbehøret , jordskokk i tre versjoner - bakt , som chips og som puré - samt portobellosopp , ertespirer og rødvinssaus , er kanskje så langt man kan komme fra Lofoten - men Robinson hevet tommelen høyt opp . 
Nydelig . 
Fredags andebryst fikk også bare godord . 
Det kom med hoisin-saus , karamelliserte gulrøtter , skorsonerrot , grillet svartkål og stekt potetmos . 
Over det hele sprøstekte biter av andelår . 
Ingen skal beskylde kjøkkenet for å drive med minimalisme . 
Balansekunst 
- En kraftpakke , oppsummerte Robinson , etter å ha delt en nydelig ostekake-variant servert med tørkede bringebær , is på jordbær og pepper , samt kaffeskum og sjokoladekakeskorpe . 
- Enig . 
Men selv om det høres overveldende ut når man ramser det opp , så føles det ikke sånn . 
Hver eneste rett er godt komponert , de til dels svært kraftige smakene fint tilpasset hverandre . 
At kjøkkenet mestrer den balansegangen er ganske imponerende , mente Fredag . 
- Og grillmat kan også godt nytes i måneder med « r » i ? lurte Robinson . 
Velg en tag for type anmeldelse ! 
En av disse : 
Fredag klappet seg fornøyd på magen . 
- Absolutt. robinson & fredag ; @ dagbladet.no 
Italia fra topp til tå På Prima 
Fila kan du spise og drikke deg gjennom de fleste av Italias tyve regioner . 
- Hvor skal vi dra ? undret Robinson , klar for en aldri så liten kulinarisk ekspedisjon . 
For det er noe av konseptet på Prima Fila , hvor kjøkkensjefen Rocco Cutuli inviterer sine gjester til en smaksreise gjennom Italia . 
- Genova , Livorno , Firenze , Napoli ... ? 
Fredag prøvde å lese seg fram til rettenes opphav i den rikholdige menyen . 
Det var ikke så lett . 
Her kunne man med fordel ha gjort konseptet enda tydeligere og skrevet et par ord om opprinnelse . 
En rekke fristende pizza- og pastaretter ble vraket til fordel for to klassiske trerettere , og Robinson valgte å begynne med en Bruschetta al Pomodoro ( kr 88 ) , en forrett fra det sentrale Italia ; hvitløksbrød med olivenolje og pepper , toppet med masse hakkede tomater , løk og basilikum . 
- Beklager , sa Robinson , og trakk tomatenes herkomst i tvil . 
- Disse tomatene har neppe vokst opp under Italias sol . 
På tross av hvitløk og extra virgin olivenolje , var munnfullen fattig på smak . 
Fredag hadde valgt en annen klassiker , Carpaccio di Manzo ( kr 145 ) , tynnskårne skiver av rå oksefilet , en rett som skal ha sin opprinnelse i Venezia . 
En god carpaccio avhenger av godt kjøtt , og det får du her . 
Prima Fila bruker filet fra Limousin-rasen som serveres med olivenolje , parmesan , rikelig med ruccola og mengder av hele , grønne pepper . 
- Upåklagelig , konkluderte Fredag . 
En hyggelig servitør hadde varmt anbefalt Zuppa di Pesce alla Livornese ( kr 245 ) , også kalt « Cacciucco » , ei gryte bestående av fisk , skjell og sjøkreps kokt i vin , tomat og chili . 
Robinson lot seg friste . 
Selv om steinbit og uer sikkert ikke forekommer så ofte i den lokale varianten , hadde komposisjonen en solid smak av Middelhav . 
Kamskjell og blåskjell hadde dog fått litt hard medfart , og kunne med fordel ha kommet i gryta litt seinere . 
I all hovedsak er det også italiensk vin som tilbys på Prima Fila . 
Robinson hadde valgt et glass Soave Classico ( kr 89 ) til sin fisk , mens Fredag fikk en Barbera " d'Alba " ( kr 94 ) i glasset til sin Due Fileti di Maiale ( 189 ) , to medaljonger av svinefilet surret i bacon og servert på en seng av irrgrønn spinatpesto . 
Baconskivene var i salteste laget , men svinefileten var perfekt stekt - med et hint av rosa - og veldig mør . 
- Hvor er vi nå , lurte Fredag og smakte på tilbehøret av smørdampet asparges og stekt portobellosopp . 
- Mot nord , foreslo Robinson . 
- Liguria , kanskje ? 
- Uansett , det er litt vanskelig å gi helt slipp på at vi er i Oslo , sa Fredag , og skuet ut på en jevn strøm av turister på vei mot Rådhuset . 
For fra de lyse , nyrestaurerte lokalene til Prima Fila - « første rad » på norsk - har man god utsikt til hovedstadens turisttråkk . 
Som avslutning valgte Fredag hjemmelaget Tiramisu ( kr 88 ) , og var fornøyd med at kokken ikke hadde spart på likøren . 
Robinsons ostetallerken derimot , var en skuffelse . 
Fire italienske oster rett fra kjøleskapet - et par av dem steinharde - kom med kjeks , dvaske druer , en paprikaring og fikenkompott . 
- Et hån mot ostekulturen , sa Robinson , og begynte å mimre om en nesten flytende gorgonzola inntatt på et trattoria under et Italia-besøk nylig . 
- Men er det ikke få italienske spisesteder her i byen , om noen , som klarer å gjenskape den autentiske trattoriafølelsen , undret Fredag . 
- Her gjøres et hederlig forsøk på å presentere et mangfold av italienske spesialiteter , uten jåleri , men kanskje favnes det for vidt ? 
Et trattoria ville vel ha rendyrket det lokale , sa Robinson . 
- Og hatt en « mamma » over grytene . 
Ingen " gla'sak " 
Under SAS-hotellet på Holbergs plass har det vært gardistkro , vestkantdisco , ølbule og sjokoladefabrikk . 
Nå er det gastropubens tur . 
- Den glade gris har de døpt den nye puben , sa Robinson og pekte over gata mot SAS-hotellets nye leieboer . 
- Og de kaller den en gastropub ? , spurte Fredag . 
- Ja , det er en pub som i tillegg til skjenkinga , serverer kvalitetsmat , forklarte Robinson . 
Konseptet er importert fra England . 
Tidlig på 90-tallet begynte flere britiske puber å søke etter ambisiøse kokker . 
Ved siden av rollen som ølstue for lokalbefolkningen , tok de på seg å servere god , hjemmelaget mat . 
- Interiøret er brunt , som seg hør og bør i pubverden , kommenterte Robinson da de gikk gjennom restauranten . 
Men vinduene er store , så dagslyset lyser opp restauranten . 
Og små og store griser , i porselen , plast og som veggmalerier , lyser opp humøret . 
Robinson og Fredag gikk for dagens 3-retter . 
Til forrett fikk de røkelaks fylt med geitost . 
- Det er dobbelt så mye ost som laks på tallerkenen . 
Geitosten har et sterkt konkurranseinstinkt , så når det er så mye av den utkonkurrerer den laksen , sier Robinson . 
Gastropubtrenden har på ingen måte tatt av i Norge , som i England . 
Tidligere har Robinson og Fredag besøkt gode Colonel Mustard , greie Crossroad Club , og ålreite Amundsen Bryggeri og Spiseri , som alle kan sies å operere i samme sjanger . 
Til hovedrett gikk den ene for kjøtt og den andre for fisk . 
Fredag syntes langkokt laks hørtes litt skummelt ut , fisk skal jo ikke koke så lenge , men tok sjansen . 
Og angret . 
- De skrev langkokt og mente det . 
Dette er stusselige greier , sa Fredag og pirket i fisken . 
Selv ikke tilbehøret innfridde . 
- Spinat er alltid godt , men potetmosen er ikke særlig mer spennende enn den fra pose . 
Kokken hadde passet bedre på Robinsons grisenakke . 
Kjøttet var mørt og sausen morsom , en slags rødvinssky møter barbequesaus , som faktisk smakte hjemmelaget . 
Det knaste i potetbåtene og kålsalaten , men sistnevnte var for syrlig . 
Som søt avslutning fikk spiseparet creme brulee . 
Klassikeren manglet noen bær eller noe annet syrlig for å balansere den . 
- Regningen er på 800 kroner , for 3-retter og tre halvlitere , leste Robinson . 
- Der sier du jammen noe ! 
Vi har helt glemt å bestille noe godt øl . 
- Det er sant . 
Kan jeg være litt snurt for at gastropubservitøren ikke minnet oss på det ? 
Robinson og Fredag tittet opp på skiltet med den lubne , smørblide grisen . 
- De serverer hjemmelaga mat til god pris , men det hjelper ikke når måltidet ikke er verdt det . 
Altså er ikke dette helt i den glade grisens ånd. robinson & fredag ; @ dagbladet.no 
Velg en tag for type anmeldelse ! 
En av disse : 
Déjà vu på brygga 
Tao har overtatt lokalene til Baldr på Aker Brygge . 
De overstekte andebrystene også , dessverre . 
Noen restaurantlokaler har mer gjennomtrekk enn andre . 
Da Robinson og Fredag spiste i lokalet mellom Sorgenfri og Beach Club på Aker Brygge i fjor sommer , het stedet Baldr , og var relativt nyåpnet . 
Det eventyret varte ikke lenge - forståelig nok , ettersom verken mat eller service var i nærheten av å holde mål . 
Nå er det kinesiske Tao som holder hus i samme lokale , med det eierne kaller « moderne kinesisk kjøkken » . 
Lokalet er som før , hyggelig og relativt intimt , med en gasspeis midt i rommet som skaper lun stemning en sur vinterkveld . 
Og det er bokstavelig talt akkurat som før - møblement , tapet i gulltoner og vegglamper er arvet fra Baldr , men passer for så vidt bra med den nye identiteten . 
Litt kinesisk kunst skaper et slags særpreg , eller rettere sagt en følelse av tett slektskap til andre av byens asiatiske spisesteder i den øvre middelklassen . 
- Vi får bare håpe at Tao ikke har arvet Baldrs tilnærming til kokkefaget , sa Robinson mens de bladde i menyen . 
Til forrett ble de enige om å prøve noe med det ikke spesielt velklingende navnet « Kombinasjon à la kjøkkensjef » , et utvalg av forrettene på menyen som deles mellom minimum to gjester . 
Frityrstekte vårruller og wonton og dampede dumplings , dandert på et stort og heller uelegant salatblad , ble servert med to sauser til . 
- Dette var godt . 
Sprø , gode wontons med svinekjøtt , og disse Zia Jiao-bollene med hakket scampi er smakfulle , om enn noe uhåndterlige , sa Fredag etter et par mislykkede forsøk på å buksere en av de golfballstore bollene inn i munnen med spisepinnene . 
Mangosaus , chilisaus , soya og den særegne kinesiske eddiken satte spiss på en godt over gjennomsnittet mettende forrett . 
Alt vel så langt , altså . 
I fjor sommer ble våre venner servert overstekt andrebryst og viskelærseige kamskjell på Baldr , men det skremte dem ikke fra å gi de samme råvarene en ny sjanse i samme lokale . 
Robinson gikk på kjøkkensjefens anbefaling av Shanghai-and med anissaus og sesongens grønnsaker til hovedrett , mens Fredag bestilte Dong Yin , en skalldyrrett med kamskjell , tigerscampi og noe Tao kaller « drage boller » . 
- Er det mulig ? sa Robinson da tre sjenerøse stykker andebryst kom på bordet , grundig gråstekte og kompakte i kjøttet , med det bløte skinnet som enten forteller om et lengre opphold i varmeskap eller om manglende basiskunnskap om hvordan råvaren bør tilberedes . 
- Andebryst skal være saftig og rosastekt , med sprøtt skinn . 
Jeg kan ikke nok om det kinesiske kjøkken til å utelukke at Shanghai-and skal være dønn gjennomstekt , men det er ganske trauste saker , sa Robinson og skyllet ned med Tsingtao-øl . 
- Kanskje de har arvet dypfryser og tabell over steketider fra Baldr ? undret Fredag . 
Kamskjellene var ikke av viskelærtypen , men imponerte likevel ikke . 
- Det er sånn du får kamskjell hjemme hos folk som ikke vet at de skal pannestekes fort og på høy varme . 
Disse er snarere kokt i eget frysevann , konstaterte Fredag . 
Dragebollene var bedre , men fikk attesten « litt boksefølelse » . 
Det er dessverre litt for lenge mellom hver gang asiatiske restauranter imponerer med dessertmenyen . 
Så heller ikke på Tao. Robinsons varme eple ble servert med konjakk som ble helt over tallerkenen ved bordet og satt fyr på . 
Flambering er et ok partytriks , men ikke når gjesten må slokke brannen fordi garnityret er på vei mot forkulling . 
Resultatet var at spriten ikke rakk å fordampe , og at sausen smakte lite annet enn billig brennevin . 
Mangopuddingen , en gammel vinner fra blant andre Dinner , var heller ingen innertier : 
- Gelatinpudding med cocktailbær , oppsummerte Fredag . 
Det er mange bra asiatiske spisesteder i Oslo . 
Tao kaller seg « contemporary chinese cuisine » , men må nok jobbe hardere for å leve opp til forventningene egenerklæringen skaper . 
- Kanskje det hviler en forbannelse over lokalet . 
And har jeg definitivt spist her for siste gang , fastslo Robinson. • robinson & fredag ; @ dagbladet.no 
Velg en tag for type anmeldelse ! 
En av disse : 
Her får du et lynkurs i indisk matkultur på kjøpet Men Robinson og Fredag fant aldri ut hva den hemmelige ingrediensen hos Restaurant Agra var . 
• Flere matsaker på db.no / mat 
- Jeg tror det aller koseligste bordet i restauranten er det der borte i hjørnet . 
Kanskje dere vil ha det ? 
Robinson og Fredag ble møtt av en svært vennlig kelner og en varm duft av krydder da de søkte tilflukt fra vinterkulda inne på Agra Restaurant . 
- Nå er jeg spent , sa Robinson lavt da de hadde inntatt bordet . 
- Ja , Agra lå jo tidligere på Aker Krydder og matkultur Brygge , og der ga vi den både fire og fem stjerner . 
Den gang hadde de hundre retter på menyen . 
Nå ser det ut som om de har halvert antall retter . 
Sikkert ingen dum idé , mente Fredag . 
- Men lokalet var finere før , synes jeg , sa Robinson og kikket seg rundt . 
Noen av dekorasjonene fra Aker Brygge var fortsatt til stede , men lokalet manglet likevel sjarmen til forgjengeren . 
Fløtebasert lam Da Robinson ymtet frampå om lam , anbefalte kelneren den fløtebaserte lammeretten kolapuri gosht . 
Fredag ville ha kylling , og ble enig med kelneren om at murgh tikka masala ville være det beste valget . 
- En terningkast seks-rett , oppsummerte kelneren selvsikkert . 
- Den fikk det i en anmeldelse på Aker Brygge . 
Og ikke tenk på det med « murgh » . 
Det er helt vanlig kylling tikka masala . 
Murgh betyr kylling på hindi , la han hjelpsomt til . 
Fem-seks minutter seinere sto han fortsatt ved bordet . 
Da visste Robinson og Fredag langt mer enn før om byen Kolhapur , der krydderet til Robinson lammerett kom fra - og hadde fått et kjapt foredrag om britenes påvirkning av indisk matkultur . 
- Så gøy , hvisket Robinson da han forsvant med bestillingene . 
- Det er alltid hyggelig å treffe kelnere som tilfører måltidet noe ekstra . 
« Vanlig tikka masala » Til forrett var det meste frityrstekt . 
Robinson valgte scampi , mens Fredag gikk for steinbit . 
Begge deler ble servert med en tynn ananasskive , som skapte en fin kontrast . 
- Godt , smattet Robinson . 
- Men ikke veldig spennende . 
Men forrettene er jo sjeldent høydepunktet på indiske restauranter . 
Nå gleder jeg meg til fortsettelsen ! 
Både lammet og kyllingen ankom i små kjeler med telys under . 
Og da Robinson tok den første biten , dukket et henført uttrykk opp i ansiktet . 
- Dette var virkelig godt ! 
Og de syltede fikenene på toppen tilfører perfekt med sødme . 
Hvordan var kyllingen din - var det virkelig terningkast seks ? 
Fredag så litt skuffet ut . 
- Det er ikke noe galt med den , men jeg synes « helt vanlig kylling tikka masala » var en mer presis beskrivelse , sa Fredag og rev en bit av nanbrødet . 
Det var til gjengjeld forførende mykt og perfekt crispy i kantene . 
Hemmelig ingrediens 
Ved siden av sto det både raita og chili-chutney . 
- Oi , denne var hot , mente Fredag etter å ha testet chili-chutneyen . 
- Nesten som wasabi , ikke sant ? 
Oppi her er det hemmelige ingredienser , sa den sjarmerende kelneren . 
- Men jeg skal likevel røpe det meste til dere , sa han og ramset opp både ingredienser og de enkeltes funksjon i det indiske kjøkkenet . 
Så senket han stemmen . 
- Men det er én ting som er hemmelig . 
Jeg vet det ikke selv en gang . 
Kokken vil ikke fortelle det . 
Selv om jeg har jobba her i 17 år - og han er onkelen min . 
Tenk det ! 
Mykt og søtt 
Da hovedrettene var fortært dukket dessertene kjapt opp . 
Robinson smattet ivrig i seg sin mangois med mangopuré , men Fredag pirket litt i gulab jamun - beskrevet av kelneren som « en slags kake , veldig myk og søt » . 
- I overkant mykt og søtt , synes jeg , mente Fredag . 
- Men vi kommer vel tilbake en annen gang , likevel ? 
Om ikke annet , for et nytt foredrag om indisk kultur . 
Det er lenge siden jeg har lært så mye under et måltid . 
Men jeg lurer fremdeles på hva den hemmelige ingrediensen i chili-chutneyen var . 
Velg en tag for type anmeldelse ! 
En av disse : 
« Døgnvill » på Tjuvholmen : 
Burgere , det kan de her Kuer er ålreite dyr , også når de inntas på kaikanten . 
De fra utvalgte gårder på Jæren , som får friskt gress og rein luft . 
- Ja , og medium stekt , akkurat som de sier , samtidig som den er smakfull , med saftig konsistens og god tyggemotstand . 
Ingenting å klage over på denne , nikket Fredag . 
På bryggekanten Stedet var Tjuvholmen i Oslo . 
Burgerrestauranten Døgnvill har nylig åpnet en ny filial på bryggekanten , og målet er rett og slett å servere gode burgere med masse godt å drikke til . 
Det har de allerede drevet med en god stund både på Vulkan i Oslo og i Stavanger . 
Robinson og Fredag ankom et stappfullt lokale i tidligste laget for det bestilte bordet , og ble kjapt geleidet til baren . 
Der valgte Fredag seg en Whisky sour , mens Robinson ønsket knusktørre bobler i form av Grans Moments Cava . 
Noen slurker seinere var bordet klart , og servitøren ivrig etter å ta imot bestilling . 
Burger og salat 
Og hvis noen skulle være i tvil , her er det altså burgere som gjelder . 
Med unntak av to salater , serveres bare retter som befinner seg mellom to stykker brød . 
Sterkt , ønsket Fredag seg det , og hadde sett seg ut « Sterke-Nils » , akkompagnert av både grønne chili , habaneras og jalapeño . 
- Hvis du bare vil ha det sterkt for den sterke smakens skyld , tar du den . 
Jeg vil kanskje anbefale « Hot Mama » , som fortsatt er sterk , men som også gir deg andre smaksopplevelser , smilte servitøren forsiktig . 
Litt for salt Fredag tok hintet og endte med å bli fornøyd over både styrken på jalapeñoen og smaken av de barbecue-glaserte baconbitene , men kunne klart seg med en mindre mengde stekt løk . 
- Sylteagurker derimot , kan det sjelden bli for mange av . 
Disse knaser som de skal , men er for salte etter min mening , sa Fredag . 
I mellomtida hadde Robinson fundert over hvem Nina kunne være . 
Hun som hadde lånt bort navnet sitt og kom i følge med Gorgonzola , parmaskinke og fikenmarmelade . 
- Hun er i hvert fall et ålreit dyr , og kan kunsten å balansere mellom det søte og salte . 
Døgnvill serverer burgere uten tilbehør på tallerkenen , det kan man bestille i tillegg . 
- Skal det være amerikansk , så skal det være fries , syntes Robinson og gikk for søt-potetvarianten . 
Fredag mente de ordinære også hørte med , men ble skuffet da de viste seg å være blasse , og altfor myke både utenpå og inni . 
Søtpotetene derimot var tynne , sprø med delikat søtsmak , passe salte og gode til aiolien . 
Ujålete og hyggelig 
Døgnvill konkurrerer med flere burgerrestauranter i området , noe de foreløpig klarer fint hva gjester angår . 
Det diner-inspirerte lokalet , uformelt , ujålete og med varm atmosfære hadde ingen ledige bord denne kvelden . 
Gjester i alle aldrer satt tett i båser eller på komfortable barkrakker ved høye bord . 
Det ble flittig skålt i et godt utvalg ølsorter . 
Fredag valgte Brooklyn Lager , friskt og lett til de sterke smakene , mens Robinson prøvde seg på et slunkent vinkart , og gikk for en italiensk Ripasso . 
- Denne har smak av kork , all friskhet er borte , ble den skuffende smaksopplevelsen . 
Da Robinson endelig fikk fanget servitørens oppmerksom , ble et nytt glass brakt til bordet uten dikkedarer . 
- Dette var noe annet . 
Kirsebær og moreller , smattet Robinson fornøyd . 
Pluss og minus 
Fredag var opptatt av å spise noe av burgerbrødet uten burgeren , fordi det fortjente å bli smakt ordentlig på . 
Før dessertkartet og milkshake med noko attåt , i form av alkohol , ble gransket . 
- Ostekake , gliste Robinson , mens Fredag falt ned på brownie med is. 
Varm , myk og mørk . 
Ostekaka fikk ikke like store ovasjoner , der den lå pent dandert blant røde bær , men litt tørr , og ganske intetsigende . 
- Det er rart hvor vanskelig det skal være å få bestilt en kaffe . 
Servitøren begynte så bra , var ivrig og kjapp , nå har det lenge vært nesten umulig å få kontakt , sukket Fredag og fortsatte armgymnastikken . 
- Men burgere , det kan de her , oppsummerte Robinson . 
robinson & fredag ; @ dagbladet.no 
Velg en tag for type anmeldelse ! 
En av disse : 
Madu : 
Ostekaka og fjellgrisen fra Valdres høydepunktene 
Med litt mer finesse på rettene , er Madu klar for opprykk . 
- Halvparten av hovedrettene er burgere , sa Robinson etter en kjapp titt på menyen , og fortsatte : 
- Det er jo langt mer folkelig enn raw food som var deres forrige konsept . 
Det var tidlig torsdag kveld , og restauranten som ligger bortgjemt innenfor resepsjonen til designerhotellet Grims Grenka i Kvadraturen , var nesten halvfull . 
Stilfullt 
Det stilfulle lokalet har en anselig høyde under taket , er minimalistisk innredet , med dempet belysning . 
Det mest iøynefallende er vannfallet som renner konstant ved inngangspartiet . 
- Det er litt kaldt her , men nå er det mat og vin som gjelder , bestemte Fredag som hadde tatt en rask kikk på vinkartet . 
Under « Sparkling by the glass » var det mulig å få både cava , prosecco og champagne , og da prisen på champagne av type Deutz ikke var avskrekkende , falt valget på denne . 
Å få bestilt , skulle derimot ta tid . 
Vann kom raskt på bordet , deretter syntes det å være knapt med folk på jobb . 
Men da servitøren først ankom , var det med et stort smil og god kunnskap både om mat og drikke . 
Champagnen ble servert , og da Robinson ville ha anbefalt et glass rødvin som passet til burgeren med blåmuggost , kom det en god beskrivelse av de tre som det var å velge mellom på glass . 
- I går hadde vi vinslipp her , og vi har derfor flere muligheter å velge mellom ... , la meg sjekke litt , smilte servitøren , og kom raskt tilbake med en italiensk Antica Enotria Puglia som falt i smak . 
Fredag , som ville ha hvitvin til torsken , ble nysgjerrig om det samme gjaldt de hvite vinene , og fikk prøve en spansk La Comtesse . 
- Nam . 
Rik på smak , her er det både stikkelsbær og hylleblomst , var dommen , og glasset ble raust fylt opp . 
Monoton forrett 
Etter å ha stilt den største sulten med hjemmelagde rundstykker og smakfulle knekkebrød , kom forrettene . 
- Dette smaker rett og slett rødbeter , konstaterte Robinson . 
Så var da også forretten rødbetcarpaccio . 
Vakkert danderte rødbetskiver med geitostkrem . 
Robinson ønsket seg langt mer enn de ørsmå klattene som lå der , og brønnkarsesalaten som sto omtalt i menyen , var fraværende . 
- Det hadde vært fint om de andre smakene fikk komme fram også , mente Robinson . 
Saftig fjellgris 
- Mens dette smaker saftig ribbe , smilte Fredag og nøt et lite stykke fjellgris fra Valdres med sprø jordskokkchips . 
Dernest gikk det effektivt over til hovedrettene . 
Fredag hadde valgt pannestekt torsk . 
- Det er i hvert fall ingenting å si på størrelsen på fiskestykket , fast i konsistensen er den også . 
Men både den og hummeren er litt smakløse . 
Her kunne det med fordel vært spandert litt salt , og når det ikke står salt og pepper på bordene , må man vente til man får kontakt med en servitør , noe som tar litt tid , sa Fredag og la til at poteten som fikk følge av trøffelkrem var et vellykket møte . 
Da Robinson og Fredag første gang besøkte Madu , i 2009 , var konseptet asiatisk fusion , og anmeldelsen lite å rope hurra for . 
Fire år seinere var maten moderne nordisk med raw food tilsnitt . 
Robinson og Fredag konkluderte da med at det var særs vellykket . 
Saftig burger 
- Kanskje frir de til turistene som bor på hotellet , når de nå velger sine varianter av burgere , lurte Fredag . 
Både pulled pork , kimchi og ananas var blant ingrediensene . 
Robinson lot seg friste av burgeren som hadde fått navn etter hotellet , Grims Grenka . 
Med bacon og blåmuggost og syltet løk . 
Og et lass pommes frites . 
- God og saftig burger , godt krydret , og ostesmaken tar ikke overhånd . 
Denne var de heldige med , smattet Robinson , og måtte stoppe å spise pommes frites for å få plass til dessert . 
- Ostekake , anbefalte servitøren insisterende . 
Og Fredag bet på . 
- Noe av det beste jeg har smakt . 
Både ostekremen og sitronsorbeen var vanvittig godt , var den overstrømmende dommen . 
Robinson prøvde seg på tiramisu med grapefrukt sorbé , mente det var godt , men at den på ingen måte fortjente samme ovasjonene som ostekaka . 
- Alt i alt har overgangen til mer folkelig meny gått fint , og med litt finesse på rettene , kan Madu lett rykke opp ett terningkast , mente Robinson . 
Velg en tag for type anmeldelse ! 
En av disse : 
- Når man bare har to hovedretter , må begge være fulltreffere Strålende atmosfære og gode forretter . 
Så dalte humøret på Smia . 
- Så deilig at noen steder ikke endrer seg i det hele tatt . 
Atmosfæren her er jo fantastisk , sa Fredag . 
På Smia Galleri på Vålerenga var det fortsatt Kardemommeby-stemning på utsida , og rå mursteinsvegger og lysekroner med tente stearinlys på innsida . 
Peis og nybakt Robinson og Fredag fikk et bord rett ved siden av peisen , og kelneren dukket raskt opp med menyer og nybakt focaccia , akkompagnert av herlig , vårgrønn dill-aioli . 
Menyen var stram , med tre forretter og to hovedretter . 
Robinson gikk for kongekrabbe i soyaglace med granateple og mangosalsa til forrett , og ishavsrøye med spaetzle ( tysk-østerriksk , smørstekt pasta ) , rødvinssaus og hvitvinskremede druer til hovedrett . 
Fredag bestemte seg for dagens treretter , med Pernod- og fennikelgravet ørret med estragonmajones og fennikelcrudité etterfulgt av ytrefilet av villsvin med svinekjake , hasselbackpotet og rødvinssaus med sennep . 
God start 
Kelneren anbefalte ei flaske frisk Riesling Trocken Clemens Busch 2014 - et valg som passet særlig godt til forrettene . 
Og det startet riktig bra . 
Robinson smilte lykkelig over sin rause porsjon med kongekrabbe . 
- Alltid hyggelig å se at skikkelig god mat ikke trenger å komme i stusslige , små porsjoner ! 
Dette var en strålende begynnelse . 
Granateple og mangosalsa gir akkurat den rette kontrasten til sødmen i krabbekjøttet . 
Også Fredag var fornøyd : 
- Estragonmajonesen er frisk og god sammen med ørreten , og fennikelen gir fin tyggemotstand sammen med fisken . 
Dalende humør Det gode humøret dalte imidlertid litt da hovedrettene kom på bordet . 
Den smørstekte pastavarianten spaetzle smakte riktig godt , men Robinson ble sittende og pirke forsiktig i de hvitvinskremede druene , som besto av druer og stangselleri blandet med crème fraîche og redusert hvitvin . 
- Dette minner veldig om waldorfsalat . 
Jeg synes det blir for fett og tungt tilbehør til ishavsrøye . 
Det er synd - for fisken er perfekt stekt , og skinnet er deilig sprøtt , så elementene er jo gode hver for seg . 
Men komposisjonen fungerer ikke helt , mente Robinson . 
På den andre siden av bordet var også Fredag litt mellomfornøyd . 
- Det er mye godt tilbehør her , men villsvinet i hovedrollen skuffer veldig . 
Kjøttet er på grensen til tørt . 
Jeg har sans for en stram meny , og applauderer i utgangspunktet at de har bare to hovedretter , men da må begge være fulltreffere . 
Mer fleksibilitet Ved tidligere besøk hadde Robinson og Fredag hatt problemer med å få bestille enkeltelementer fra de fastlagte menyene uten å velge hele menyen . 
Den ugjestmilde regelen var heldigvis avskaffet siden siste besøk . 
Og kelneren var både velvillig og blid da Fredag lot seg friste av geitost-terrine med pistasjbunn og kirsebærkompott , og ba om å få osteretten fra femretteren til dessert . 
- Vær så god , her er terrinen . 
Eller ostekake , som jeg kaller det , sa hun . 
Utgangspunktet for retten var den spanske geitosten Mont Enebro , og sammen med pistasjbunn og kirsebær var det en artig og velkomponert osterett . 
Også Robinsons rullekake med blåbær , krokanis og frysetørret bringebær bidro til et vellykket punktum for måltidet . 
Grei pris Regningen endte på drøyt 1700 for tre retter og ei flaske vin på deling . 
- Det synes jeg er helt grei pris , på dette nivået . 
Det er så hyggelig her , så jeg skulle gjerne gitt en femmer . 
Men når hovedrettene skuffer , holder det dessverre ikke mer enn til en firer , konkluderte Robinson . 
- Men vi kommer vel igjen , likevel , spurte Fredag håpefullt . 
- Til sommeren er jo bakgården et av Oslos beste steder å drikke vin ! 
Velg en tag for type anmeldelse ! 
En av disse : 
Alex Sushi 
Tjuvholmen : 
Deilig , men rådyrt Eneste valgmulighet er hvor eksklusive råvarer du vil ha . 
• Flere matsaker på db.no / mat 
- Visst er det godt . 
Svært godt . 
Fredag nikket alvorlig til Robinsons konklusjon . 
- Men ... er det lov å spørre om en ting ? 
Robinson senket stemmen til en hvisken . 
- Er det virkelig verdt prisen ? 
Alex Sushi på Solli Plass har i alle år vært stedet for godt bemidlede som ikke bryr seg om bunnlinjen når regningen kommer . 
Dyrt og deilig Eller , som i hvert fall later som om de ikke gjør det . 
Klientellet til Alex Sushi på Tjuvholmen bryr seg antakeligvis enda mindre om den slags trivialiteter . 
Men nå hadde altså Robinson nevnt det unevnelige : 
Er prisnivået til Alex Sushi på Tjuvholmen for høyt ? 
- Hva som er forskjellen på de forskjellige menyene ? 
Servitøren , en blid , ung fyr fra den andre siden av grensa , fortalte at « omokase » betyr at man legger sin skjebne i kokkens hender . 
Altså at de tause mennene med de skarpe knivene på den andre siden av disken avgjør hva du får på tallerkenen . 
Eneste valgmulighet er hvor eksklusive råvarer du vil ha . 
Og det er det som avgjør prisen . 
Tre menyer 
- Det er tre menyer å velge mellom . 
Vil dere ha den dyreste , så får dere både toro , den feiteste og mest eksklusive delen av tunfisken , og maki med soft-shell crab og gratinert hummer . 
I tillegg til mye annet godt , garanterte han . 
Sist Robinson og Fredag besøkte etablissementet for to og et halvt år siden , viste de måtehold . 
Det vil si , de valgte « mid price » , altså en meny til kr. 725 . 
Men nå : hvorfor ikke ta skrittet helt ut og se om det lønnet seg å legge inn vel to hundrelapper til ? 
Sånn ble det . 
- Mener det kostet nøyaktig det samme sist vi var her . 
Hyggelig at de ikke har fulgt prisveksten , sa Robinson . 
- Det blir spennende å se om det er annet som har forandret seg siden forrige gang . 
Steder som dette lever av å imponere og overraske gjestene , sa Fredag . 
- Til nesten en tusing per hode , er det lov å forvente å bli imponert . 
Sake og japansk øl Denne gang ble vin vraket til fordel for sake og japansk øl . 
15 cl sake av type Sho Shiku Bai til kroner 125 er ikke akkurat gitt vekk . 
Det er heller ikke 84 kroner for 0,33 liter Asahi-øl . 
Fredag begynte å regne på hva halvliterprisen ville bli , men ble avbrutt av første rett : misosuppe på havabbor , en grei start , men ikke noe mer . 
Så fulgte en ny bestanddel av samme fisk , fritert skinn av havabbor med løyrom . 
Morsomt , mente Robinson . 
Så fulgte i relativt rask rekkefølge : sashimi av hamachi ( gul-finnet tunfisk ) med spicy sitrongressaus , så nigiri med tunfisk , kamskjell , laks , scampi og vakteleggeplomme med lakserogn , oksefilet med fritert ingefær og ponzusaus . 
Så langt var både Robinson og Fredag godt fornøyde . 
Men stadig lurte de på om det forsvarte den høye prisen . 
Toro med shiso 
Neste rett skulle forhåpentligvis endre på dette . 
Tre flortynne skiver med « toro » , den feiteste , flotteste og dyreste delen av tunfisken . 
Lekkert servert , med friske shisoblader . 
- Fett ! utbrøt Fredag . 
- Og godt , tilføyde Robinson . 
- Lekkert å se på er det også . 
Neste post på programmet , makirull med fritert soft shell-krabbe med asparges og avokado , ble også mottatt med applaus . 
Så var det klart for kveldens siste rett : en halv hummer gratinert med majones , chili og lime . 
Saftig og smaksrikt . 
Og akkurat passe lenge varmebehandlet . 
Svært godt , mente Fredag . 
- Og dyrt , sa Robinson litt seinere , da oppgjørets time kom . 
- For dyrt ? lurte Fredag . 
- Alt er som kjent relativt . 
Råvarene er til dels svært eksklusive og presentasjonen lekker . 
Spørsmålet er om vi ikke hadde vært like lykkelige av de billigere alternativene . 
Tror jeg hadde blitt like imponert av dem , sa Robinson . 
Fredag smilte . 
- Vanskelig å si . 
Men er ikke det et godt og tungtveiende argument for å legge turen tilbake igjen snart ? • robinson & fredag ; @ dagbladet.no 
Velg en tag for type anmeldelse ! 
En av disse : 
Utstudert stilforvirring 
Både innredning og meny er behagelig forvirrende på Bar Bygdøy allé . 
Spisesteder der konseptet er små-retter egnet for deling , et sted mellom tapas og vanlig a là carte , er et stadig mer omseggripende fenomen i Oslos restaurantverden . 
Det er dette som gjelder på Bar Bygdøy allé , den tredje etableringen i kjeden som også teller Bar Vulkan og Bar Tjuvholmen . 
I gamle dager holdt restaurant Kastanjen til der man nå skal sitte tett sammen ved langbordene , og kanskje få noen nye venner , enten man vil eller ikke . 
« Social eating » , kalles konseptet . 
Robinson og Fredag fikk likevel et firemannsbord for seg selv . 
Kanskje like greit , for mens de studerte menyen hang Robinson seg opp i den utstrakte bruken av engelsk . 
- Her er konseptet « Social Eating by Bar » , med hashtag # thanksforsharing , mens cocktailmenyen byr på ting som Pornstar Martini og Champagne Shower . 
Det blir kanskje litt provinsielt med så mye engelsk ? 
Fredag var mer opptatt av det røffe og utstudert stilforvirrede interiøret , der svart / hvitt-fotografier i shabby chic-rammer , innrammede striesekker , retro kontorlamper og store designtaklamper sloss om oppmerksomheten med bar-stoler med syttitallspreg , rødt neonlys langs gulvet og sofatrekk som hentet rett ut av en norsk fjellhytte . 
Det virker som om de har tømt loft og kjellerbod og blandet interiør fra alle som har holdt til i dette lokalet , oppsummerte Fredag , men uttrykte samtidig sin entusiasme for spisekonseptet . 
- Det er hyggelig å dele , og jeg elsker å få smake mange små retter framfor et fåtall store . 
Menyen er inndelt i grønnsaker , fisk og kjøtt , det meste med et touch av asiatisk eller latinamerikansk kjøkken . 
Ettersom rettene er beregnet for deling , anbefales det å bestille minst tre per hode . 
Robinson og Fredag gikk for tre retter fra hver menygruppe , og Robinson ble vennlig stemt da de tre første kom på bordet . 
De kalde , grillede aspargesene med yuzumasjones og ristede spanske mandler var sprø og lekre . 
Ferske vårruller med konge-krabbe , yuzumasjones , gulrot og nuoc cham-saus var små smaksbomber der selve rullen var laget av syltet reddik . 
De små , friterte soft shell-krabbene med koreansk barbecuesaus og feldsalat så skumle ut , men smakte sprøtt og godt av skalldyr , med en akkurat passe hot BBQ-saus . 
Den vennlige og energiske kelneren hadde ikke mye å bidra med da spisevennene studerte vinlista , utover å fortelle at han « drikker alt » . 
En Sancerre 2012 fra David Sauterau var greit vinfølge , men noe med litt restsødme hadde nok være bedre . 
Til neste runde hadde spisevennene bedt om pulled pork taco og tamarindglasert andebryst . 
Men kelneren hadde surret litt , og kom med grillet ytrefilet av okse i stedet for gris . 
- Oj , beklager , da er oksen på meg , sa kelneren , og lovet at svinet skulle komme raskt . 
- Det skader ikke med en rett ekstra , så lite karbohydrater de serverer her , fastslo Robinson . 
Andebrystet med rødkål var passe rosastekt , saftig og velsmakende , om ikke voldsomt spennende . 
Det samme gjaldt oksekjøttet i skiver , med chimichurrisaus og bønnespirer . 
Best var grisen . 
Selvbygg av pulled pork-tacos får man etter hvert en rekke steder , og denne var nesten , men bare nesten , på høyde med de man får på steder som Taco Republica og Tijuana . 
Papaya-salaten med chilivinaigrette , cherry-tomater , koriander og cashewnøtter var frisk og god , men smakte ikke veldig mye av papaya . 
Robinson brukte noen sekunder på å skjønne hva som var så kjent med desserten , med salt karamell , peanøttskum og sjokolademousse : 
- Dette er jo rett og slett en dekonstruert Snickers . 
Og som det meste vi har fått her er det veltillaget og godt , uten å nå de helt store kulinariske høydene . 
robinson & fredag ; @ dagbladet.no 
Velg en tag for type anmeldelse ! 
En av disse : 
Amerikamåten 
Gode øyeblikk gir Café Fedora deg følelsen av å være på din favorittdiner i USA . 
- Is this REAL American food ? 
- To us it is ! 
- Where are you from ? 
- Earth ! 
- Do you have Wi-Fi ? 
- No ! 
Be social ! 
Tavla over bardisken på Café Fedora på Frogner i Oslo etterlater liten tvil om at de amerikanske eierne får et og annet spørsmål om opphav og konsept . 
Ryktene hadde nådd Robinson og Fredag om et amerikansk par som driver kafé med amerikanske spesialiteter på Frogner , en ujålete oase for amerikansk « soul food » , langt borte fra mer høykonseptuelle etablissementer øst i byen . 
Fedora ligger i en ganske anonym gatestubb ned fra Frognerveien . 
Det enkle lokalet bak en typisk 80-talls glassfasade er lite , høyloftet , hyggelig og hvitmalt - men ikke i det siste . 
De temmelig flekkete putene i sittebenkene langs veggen burde vært skiftet ut for lenge siden . 
Da spiseparet stakk innom litt etter klokka 18 , var det i siste liten . 
Fedora er åpent for frokost og lunsj fra klokka 10 , men stenger dørene allerede 19 . 
Til frokost byr Fedora på spesialiteter som pannekaker , egg og bacon , omeletter og hash browns . 
Seinere på dagen frister de med salater , burritos , og de amerikanske klassikerne Mac " ' " " n'cheese " og Texas Chili . 
Til Robinsons skuffelse var sistnevnte utsolgt denne kvelden . 
Dermed vaklet spisevennene mellom makaroni med ost og burrito . 
- Ta half & half , da vel , mange gjør det , foreslo verten . 
Og slik ble det ; En av hver , på deling , med en porsjon hash browns ved siden av , sånn for sikkerhets skyld . 
Fra det lille kjøkkenet bak den halve skilleveggen hørtes lyden av mye plastemballasje som ble åpnet . 
- Alt er nok hjemmelaget , men man kan ikke lage alle retter fra bunnen av hver gang med det volumet de har her , sa Robinson . 
Velg en tag for type anmeldelse ! 
En av disse : 
Fredag drakk et glass Trapiche Sauvignon Blanc mens de ventet . 
Robinson fant ølutvalget skuffende tynt , men ei flaske Sierra Nevada Pale Ale dukket mirakuløst opp fra bakerst i kjøleskapet . 
En enklere rett enn Mac " ' " " n'cheese " er det vanskelig å tenke seg : 
Kokt makaroni gratinert med ostesaus . 
På Fedora serveres den med fire oster , og skjønt det ikke var enkelt å plukke ut fire distinkte ostesmaker , smakte det som det skulle . 
Makaronien var passe myk , mens osten ga en akkurat passe sprø og gylden smaks- og teksturmessig kontrast . 
Salaten var i kategorien frisk , men forglemmelig . 
Porsjonene på Fedora er amerikanske . 
Mengden ris og bønner , ost , rømme og annet som var rullet inn i den myke tortillaen som utgjør stedets burrito , var mer enn rikelig for en hovedrett . 
Dessverre var den også noe pregløs i smaken . 
Tallerkenen med hash browns , de revne , pannestekte potetene , var derimot like gode som noen Robinson og Fredag har fått over dammen . 
Sprø , saftige og riktig krydret . 
Altmuligmannen bak disken hadde mye å tenke på før stengetid . 
Det ga seg blant annet utslag i at tallerkenene ble stående ganske lenge etter at to av stedets fem gjester hadde spist ferdig og bedt om en pause før desserten . 
Men Fedora er et uformelt og hyggelig sted å være , og stemningen ble ikke dårligere da to av husets hjemmelagde paier kom på bordet . 
Pecanpaien var så overdådig rik på søt og lett brent nøttesmak at Fredag bare ble sittende og sukke . 
Robinsons Key Lime-variant hadde en perfekt sprø , rik paibunn , og en nydelig , kremet , nærmest fromasjaktig topp , med akkurat den riktige syrlige friskheten . 
Revet limeskall var fint på , men den hvite pyntekremen fra sprayboks kunne kjøkkenet ha spart seg . 
- Sånt trekker bare ned . 
Ellers er jo denne paien som å bli teleportert til din favorittviner i USA , smattet Robinson . 
robinson & fredag ; @ dagbladet.no 
- At dette skal være byens beste burger , det kan jeg ikke være med på Robinson & Fredag lot seg ikke imponere av Illegal Burgers nye filial på Grünerløkka . 
- Her lukter det kullgrill , sa Fredag etter å ha kommet innenfor døra til Illegal Burgers forholdsvis nyåpnede filial på Grünerløkka . 
- Det er trøkk her også . 
Det illegale burgereventyret startet i Møllergata for seks år siden , i et bitte lite lokale , der køen ofte materialiserer seg før åpningstid og der burgerne karakteriseres som noen av byens beste . 
I oktober åpnet en ny restaurant , i et langt større lokale . 
- Det ser ut som de har tatt med seg populariteten , ja , svarte Robinson og stilte seg foran baren i håp om å få kontakt med en servitør og at et bord snart skulle bli ledig . 
Det var lørdag ettermiddag rett før jul , og folk i alle aldrer , med og uten handleposer , inntok burgere ved hvert et bord . 
Det første skulle vise seg å ta tid , servitørene var ikke nevneverdig opptatt av å se kundene , men etter hvert ble et bord ledig , menyen kunne granskes , og mat bestilles i baren . 
Spiseguiden : 
Robinson & Fredag Burger , burger , burger 
Og hvis noen er i tvil , det er burgere det går i . 
Og bare burgere . 
Ti forskjellige på menyen . 
Eller egentlig er det tretti , i og med at alle kommer i tre valgmuligheter : okse , fisk eller vegetar . 
De kan også bestilles med enkel eller dobbel burger . 
- Det blir blåcheesebacon på meg , med blåmuggost , og det blir helt klart burger av okse , så får vegetarianerne ta seg av soyaburgeren , annonserte Robinson . 
Fredag ville ha det sterkt , og gikk for greenchilisalsa som både skulle være sterk og avhengighetsskapende . 
I tillegg ble to porsjoner grillede poteter bestilt , pluss en Munkholm et glass husets rødvin av merket Bergerac Classik . 
- Den smaker som lunken saft , men helt grei , mente Robinson , og angret litt på at ikke valget hadde falt på en av stedets mange øltyper , også økologiske er å få . 
Salt og andre skuffelser 
- Her har de mistet saltkaret i en ellers god salsa , sa Fredag etter første tygg . 
Burgerne var kommet på bordet , innpakket i papir . 
Her er kniv og gaffel unødvendig , målet er å gjøre matopplevelsen ujålete og folkelig . 
- Det målet består de med glans , men hvor ble det av blåmuggosten , etter to biter , er den spist opp . 
Resten av burgeren må inntas uten , utbrøt en skuffet Robinson , og måtte også si seg enig i at saltbøssa var godt brukt , noe som ble ekstra tydelig sammen med bacon . 
Godt , men langt fra best 
- Burgeren er saftig , om enn vel kompakt , og at den er grillet på « trekøl » , som det står på menyen , merkes . 
Røyksmaken er distinkt og god , men at dette skal være byens beste burger , det kan jeg ikke være med på , sa Fredag , som også lurte på hvorfor ikke servitørene hadde opplyst om at det var mulig å velge mellom tradisjonelt , hjemmebakt eller glutenfritt burgerbrød . 
- Tipper dette må være det tradisjonelle , om enn noe seigt , var konklusjonen . 
Potetene derimot , var det lite å utsette på . 
Fin størrelse , sprø på utsida , myke inni , godt saltet . 
- Men har de glemt å ha hvitløk i aiolien , den er så mild at det minner mest om ren majones , fastslo Robinson , og gikk over til å konsentrere seg om lokalet . 
Inn og ut-burger 
Hvite vegger så godt som uten bilder , grønne detaljer og blå bord . 
- Nakent , kaldt og sterilt . 
Dette er ikke et sted som innbyr til å sitte lenge , selv om det kanskje var noe av ideen med en ny filial . 
Velg en tag for type anmeldelse ! 
En av disse : 
Det hjelper heller ikke med kaldt , sterkt overlys . 
Ikke akkurat heldig for vinterbleike nordmenn , sa Fredag , og mente stedet nok vil få et hyggeligere preg en varm sommerdag når de store vindusflatene åpnes og parken utenfor blir som en del av restauranten . 
- Det er nesten som man får følelsen av å være på en oppjustert variant av McDonalds , og det er jeg helt sikker på ikke er meningen . 
Ujålete er fint , men alt som minner om kos er fraværende , og jeg vil gjerne kose meg litt når jeg er ute og spiser , sa Robinson , drakk opp vinen , og ønsket seg noe søtt som avslutning . 
Men søtt finnes ikke på menyen . 
- Godt nok , men fort glemt , konkluderte Fredag . 
- Det eneste man kan klage på her , er at det nesten er for mye mat Bacchus er blitt spiseri og skuffer ikke . 
- Jeg gleder meg allerede til sitronterten , sa Robinson og siklet på kakedisken . 
Det var lørdag ettermiddag og Robinson og Fredag hadde tatt turen til Bacchus , som feirer sitt 25-års jubileum og har gjennomgått en forvandling fra kafé til spiseri . 
Men fortsatt troner det kaker i disken , og det manglet ikke på tid til å drømme om søte fristelser . 
Lokalet var så godt som fullt , og det drøyde før en servitør kunne vise vei til det forhåndsbestilte bordet . 
Moderne nordisk « Moderne , nordisk mat , med rustikk eleganse . 
Med sans for naturlige råvarer som gjerne kjøpes rett fra bonden » , står det på nettsidene deres . 
Det står også at restauranten er folkelig . 
- Folkelig er i hvert fall ikke en overdrivelse . 
Her er det lite jåleri , mer som en nabolagsrestaurant midt i tjukkeste sentrum , sa Robinson , som hadde bestemt seg for kongekrabbe med kimchi og revet tørrfisk til forrett , og var veldig klar for å få noe i glasset . 
- Det hadde hjulpet med litt vann til å begynne med , sa Fredag , og så bort på servitørene som ikke stresset nevneverdig . 
Da kontakt etter hvert ble opprettet , var det bare velvilje å spore . 
Vann ankom bordet sammen med nybakt surdeigsbrød og vispet smør , og vinanbefalingene ble etterfulgt av smaksprøver . 
Rundhåndet Fredag var nysgjerrig på skinkeplanken . 
- Vi har en Grüner Veltliner på glass som passer , sa servitøren . 
Noe Fredag sa seg enig i , da skinkeplanken kom med fenalår , spekeskinke , salami og elgpølse . 
- Her har de vært rundhåndet med fennikelen , smattet Fredag da elgpølsa ble fortært , og fortsatte : 
- Og sjelden har jeg fått en så smaksrik salami . 
Robinsons kongekrabbe ankom i form av små bakkels hvilende på en seng av kimchi , disse fermenterte grønnsakene som nærmest er obligatorisk for ethvert koreansk måltid . 
Hvor er krabbekjøttet ? 
- Litt vanskelig å finne krabbekjøttet inni all denne deigen , og tørrfisken klarer jeg ikke å identifisere , men det var like fullt veldig godt , konkluderte Robinson . 
I glasset var det skjenket Hallgarten Schönhell Riesling , med nok sødme til å matche chilien i kimshien . 
Når det gjelder vin , skal alt du får servert her være naturlig , de fleste vinene er økologiske eller biodynamiske , og noen så naturlige at de ikke er filtrert eller tilsatt sulfat . 
- Vi skifter meny etter årstider og råvaretilgang . 
Denne menyen er et par uker gammel , opplyste servitøren , og anbefalte ovnsbakt skrei . 
Fersk fra samme morgen . 
Perfekt skrei Robinson kastet seg over forslaget , og skulle ikke angre . 
Fisken kom i et stort stykke , kritthvit i kjøttet , og flaket seg perfekt . 
Og med røkte reker , blåskjell og jordskokker til , var dette en vinner . 
- Det eneste man kan klage på her , er at det nesten er for mye mat , smilte Robinson . 
Fredag , som var kjøttsulten , lot valget falle på entrecote med chipotlehollandaise og stekte poteter . 
- Nydelig mørt kjøtt , med sprøstekte løkringer og en saus der den distinkte chipotlesmaken balanserer fint med helheten og gir et mer spennende preg , mente Fredag , og nøt et glass middels fyldig Vicara Barbera til . 
Fransk bistrostemning 
Fra høyttalerne lød franske cabaretlåter som blandet seg med stemmesurret . 
Inventaret er som det alltid har vært , brunt , enkelt , koselig , og med hint av fransk bistrostemning . 
Robinson erklærte å være særdeles mett , men så var det den sitronterten . 
Og sitronterte ble det . 
Med marengs . 
Akkurat så syrlig og søt og god som antatt . 
- Bananpannacottaen hadde en seigere konsistens enn vanlig , og banansmaken minnet om vingummigodteri . 
Men tilbehøret med chiliananas og frysetørrede bringebær gjorde det til en svært god smaksopplevelse , mente Fredag og skrapet tallerkenen . 
- Jevnt over var maten veldig god , med råvarer som passer årstida . 
Prisnivået er på det jevne , stemningen kan ingen klage på , og du går ut veldig mett , konkluderte Robinson . 
Velg en tag for type anmeldelse ! 
En av disse : 
Japan , bit for bit Er Hanami på Tjuvholmen Norges svar på Nobu ? 
Ikke helt , men nesten . 
Hanami har posisjonert seg som et slags norsk svar på de internasjonale ledestjernene innenfor moderne asiatisk kjøkken . 
Da Robinson og Fredag var innom det nyåpnede stedet i fjor høst , var de imponerte , men også enige om at dette var et sted for små mager eller store lomme-bøker . 
Er noe skjedd med kost / nytte-forholdet siden da ? 
Stedet er ikke blant de enkleste å finne i den nye bydelen Tjuvholmen , der det ligger på innsida av holmen ved « kanalen » . 
- Dette er jo egentlig en fabelaktig beliggenhet for en restaurant . 
Vi begynner nok å bli en anelse bortskjemte her ute , fastslo Robinson , mens han nippet til et glass av husets champagne , og så seg rundt i det elegante lokalet med fine kombinasjoner av varmt treverk og kjøligere materialer . 
Fredag hadde valgt en av stedets utmerkede cocktailer , laget fra bunnen av med fersk frukt og krydder fra restauranten . 
Hanami byr på et slags « new style » fusion-konsept , med moderne japansk kokekunst basert på tradisjonelle teknikker og regionale spesialiteter . 
Det skilles ikke mellom forretter og hovedretter . 
Man plukker fra ulike kategorier , til det blir et passelig måltid . 
Utvalget spenner fra sushi og diverse småretter i såkalt Izikaya-stil , via ceviche , som er rå sjømat « kokt » i sitrussaft , til diverse kjøtt , fisk og fugl stekt på restaurantens Robota-grill , og et utvalg spesialiteter som spenner fra østers til helstekt gårdskylling . 
Hele veien oppfordres det til deling . 
Noe forvirrende , det hele , men de vennlige , men ikke direkte overstrømmende svenske kelnerne hjalp våre venner å kombinere et passelig måltid . 
Robison og Fredag gikk for « new style sashimi » som første rett . 
At det viste seg å være den gamle traveren kveite med ponzusaus , etter hvert kjent til kjedsommelighet fra Alex , Nodee og flere andre steder , var en liten nedtur . 
Ponzusausen manglet dessuten syre og smaksdybde . 
Det gjorde ikke haneskjell-cevichen , der en lekker liten haug av de små fetterne til kamskjellet hadde smaksfølge av safran , koriander , cherrytomater og rødløk , samt limesaften som hadde « kokt » proteinene til fin , fast konsistens . 
- Men ceviche bør ikke serveres så kjølig . 
Dette nærmer seg kjøleromstemperatur , og da mister skjellene litt av smaken , fastslo Robinson . 
Til maten hadde de ønsket seg Riesling , og fulgt kelnerens anbefaling om en smaksrik Prinz von Hessen Dachsfilet 2010 , med fin syre , tanniner fra gjæring med skall og et lite hint av restsødme som gjorde at den bar flott gjennom hele måltidet . 
Velvoksne kamskjell fra Hitra var grillet på høy temperatur , servert med shiso-dressing tilsatt hakket rød chili . 
Saftig og godt , med lekker grillskorpe , og det søtlige kjøttet fint balansert mot den salte dressingen . 
Men skjellene var for store til å ta i én bit , så Robinson og Fredag ble noe uelegant tvunget til å rive dem i biter på tallerkenen med spisepinnene . 
En kniv burde det gå an å by på , uten å ødelegge konseptet . 
Kelneren hadde anbefalt det hun kalte en av Hanamis signaturretter : 
Torskefilet marinert over flere dager i søt , rik misosaus , og så grillet . 
- Det er vel strengt tatt bare legenden Nobu Matsushita som har lov til å kalle dette sin signaturrett , men denne var nesten like god som den vi spiste på Nobu i London , fastslo Robinson . 
Dagens spesialitet var grillet Wagyu-kjøtt , servert med rødbetpuré , teriyaki-dressing og ristede valnøtter . 
Wagyu brukes ofte , og feilaktig , som betegnelse på kjøttet til den eksklusive og himmelsk gode Kobe-biffen . 
I virkeligheten lages den bare av rasen Tajima fra Hyogo-provinsen i Japan , og det var neppe det som lå på tallerkenen . 
Men perfekt grillet , saftig og intenst smaksrikt var det , med rike , mørke smaker i tilbehøret . 
En innertier . 
Det samme var Robinsons sjokoladefondant med melkeis , som på kelnerens anbefaling ble servert med en rød Recioto fra Tommasi . 
Fredags ingefærbrulee var like god , og fikk følge av en iskald sake smaksatt med plommer som hadde ligget og kost seg lenge i flaska med risvin . 
Veldig mye på Hanami er veldig godt , men totalopplevelsen er ikke like « wow » som hos de utenlandske forbildene . 
Noen små feilskjær trakk også ned totalopplevelsen denne gangen . 
- Men drøyt to tusen kroner for to , med drinker før maten og god dessertvin , det var faktisk ikke ille , sa Fredag.• robinson & fredag ; @ dagbladet.no 
Velg en tag for type anmeldelse ! 
En av disse : 
Brazzeria : 
Trygt valg i Østbanehallen 
Men forrettene og kakene mer spennende enn hovedrettene . 
• Flere matsaker på db.no / mat 
- Vet du hva som skjedde her under krigen ? spurte Fredag . 
- Nei , svarte Robinson . 
- Jeg forbinder dette med billettkjøp . 
Og ølkneipe , sa Robinson og så seg om inne på Brazzeria , i det som en gang var NSBs billettkontor på Østbanen og siden Kristiania Bar & Cafe . 
Lokalet hadde fått en betydelig ansiktsløftning siden den gang . 
- En av Osvald-gruppas første store sabotasjeaksjoner var jo her . 
De hadde tenkt å sprenge brannbomber på tog som fraktet Hirden , men endte med å plassere dem i avgangshallen her i stedet . 
Det var i 1942 , i protest mot innsettelsen av Quisling som ministerpresident , doserte Fredag mens Robinson dukket ned i menyen . 
Der var det nok å velge i , både fra det franske og italienske kjøkken . 
Grillet kamskjell Robinson bestemte seg for grillet kamskjell med blomkål , og trøffelpuré og sjalottløkmarmelade til forrett , mens Fredag lot seg friste av artisjokk fritert med gruyere . 
Servitøren var ikke i tvil om anbefalingen da Fredag ba om råd på hovedrettene : 
- Min favoritt er den norske entrecôten . 
Den bør du ta , sa hun . 
Fredag fulgte anbefalingen , og valgte pommes frites med trøffelsaus , fløtestuet sopp og grønne bønner til - som man betaler ekstra for - mens Robinson ville teste en pizza . 
En « parma ai pomodori secchi » så ut som en spennende bianco-variant , med hvit saus , prosciutto , chèvre , soltørkede tomater , honning , pinjekjerner og rucola . 
Kort tid etter smattet Robinson fornøyd over sine tre kamskjell . 
- Perfekt stekeskorpe , og deilig sting i sjalottløkmarmeladen . 
Artisjokkene dine ser veldig gode ut , sa Robinson . 
Gode , mektige saker 
- Vær så god , bare ta så mye du vil , sa Fredag raust og la til at dette var gode , men mektige saker . 
- Hvis man spiser hele porsjonen , orker man jo knapt hovedrett . 
- Heller for mye , enn å være halvsulten etter minimalistiske porsjoner , mente Robinson , og sikret seg fornøyd et par artisjokkbiter til . 
Men da hovedrettene kom , dalte stemningen et hakk eller to . 
Rotete smaksbilde 
- Det er mange gode smaker her , men denne pizzaen er et eksempel på at for mye av det gode faktisk er for mye , mente Robinson . 
- Både chèvre med honning og pinjenøtter , og prosciutto med tomater og rucola er supre kombinasjoner . 
Men å putte alt på samme pizza ga et veldig rotete smaksbilde . 
Hvordan er entrecôten ? 
- Helt grei . 
Men heller ikke så mye mer . 
Til dessert var det mulig å velge fra kakevogn , og Robinson og Fredag lot ikke den muligheten gå fra seg . 
- Kakevogner er altfor sjeldne i Norge , særlig i dette prissegmentet , mente Robinson . 
Sju kaker Servitøren bør på sju forskjellige kaker , og en svært tydelig anbefaling : 
- Dere burde absolutt ta ostekaka ! 
Den er forsiktig stekt i ovnen og har karamelliserte cashewnøtter på toppen , sa hun , og senket stemmen hemmelighetsfullt : 
- I sted var det et stykke som ble litt ødelagt . 
Jeg tenkte bare « yes ! » , for da fikk jeg litt også . 
Velg en tag for type anmeldelse ! 
En av disse : 
En så ærlig anbefaling er sjelden vare , så Robinson valgte umiddelbart ostekaka på vegne av begge to . 
Det angret ingen på . 
De angret ikke på restaurantvalget heller , selv om kvaliteten var litt opp og ned . 
Stemningen i hele mathallen var riktig god , og sluttsummen på snaut 1500 kroner for tre retter , aperitiff og to glass vin til hver , var det ingenting å si på - selv om grillrettene ikke blir veldig rimelige hvis man vil ha tilbehør til . 
- Mye mat for pengene og hyggelig stemning , oppsummerte Robinson . 
- Vi kommer nok igjen . 
Men da velger vi andre hovedretter . 
robinson & fredag ; @ dagbladet.no 
Gullegodt 
Lenge siden du har spist god grillmat ? 
Ta turen til Oro Bar & Grill . 
- Ikke spesielt stivt her , nei , sa Fredag i det Dagbladets utsendte rigget seg til ved et av de høye bordene på Oro bar og grill , vegg i vegg med gourmetrestauranten Oro , stjernerestauranten hvor Terje Ness igjen er å finne ved roret . 
- Man kan til og med dingle med beina , sa Robinson , som var usikker på hvor vellykket det var . 
Ansvaret til bar og grillavdelingen har Ness overlatt til kollega Rune Pal , og konseptet her er nettopp et uformelt alternativ til naborestauranten . 
Ingen hvite duker eller fancy oppdekning , snippen er løsere , prisene noe lavere . 
Og maten ? 
Det gjensto ennå å finne ut . 
Et glass Sancerre ( 99 ) ble anbefalt til Robinsons forrett , grillet kongekrabbe med estragon og lime ( 169 ) . 
Fredag gikk for et glass Riesling ( 85 ) til sin andeterrine med appelsinkaramell ( 149 ) . 
Krabba hadde fått en perfekt håndtering på restauranthusets nye kullgrill , den var saftig i konsistens og ren på smak . 
- Tilberedt på denne måten overgår kongekrabben nesten hummer , smattet Robinson fornøyd . 
Fredag koste seg også med sin andeterrine . 
Den var kjøttfull og smaksrik og gled ned med Riesling og « karamell » , som viste seg å være en søtsyrlig marmelade . 
Smaksløker og forventninger var i høygir da hovedrettene kom på bordet . 
Robinson hadde bestilt husets spesialitet , grillet svinenakke av Iberico bellota gris ( 239 ) . 
Denne svarte grisen som til vanlig holder til i høydedragene mellom Portugal og Spania , sør på den iberiske halvøya , ender gjerne opp som eksklusiv skinke . 
- Den fôres opp på eikenøtter , så det er klart det gjør noe med kjøttet , kunne servitøren fortelle . 
Robinson betraktet skivene av rosastekt kjøtt og stusset et øyeblikk på om tallerkenen tilhørte Fredag som hadde bestilt « Dagens fra grillen » , indrefilet av okse ( 239 ) . 
Men nei , det var den iberiske grisen . 
Robinson tok en munnfull og nøt . 
Jo , dette var kjøtt i særklasse . 
- Ekstremt mørt . 
Og ekstremt saftig . 
Hvis det er sånn Storeulv tror de tre små grisene smaker , kan jeg lett forstå hans evigvarende jakt på lekkerbiskene , mente Robinson . 
Ei flaske Muga Reserva 2005 fra Rioja ( 545 ) fikk akkompagnere hovedrettene , og passet ypperlig både til gris og okse . 
Fredags indrefilet var også mør og saftig og godt innhyllet i den karakteristiske røyksmaken som kullgrillen gir . 
Fløyelsmyk potetpuré akkompagnerte begge rettene , og dagens øvrige garnityr kom i små gryter til felles avbenyttelse , noe som passer fint inn i spisestedets rustikke profil . 
Løk med curry og rosiner , samt rødkål av den søte , kraftige typen matchet svinenakken perfekt . 
- Men blir det ikke litt voldsomt til indrefileten , undret Robinson . 
- Utradisjonelt kanskje , men absolutt godt , svarte Fredag . 
- Rødkålen får meg til å tenke på tyske kneiper og tysk husmannskost . 
- Jo , men dette må vi vel kalle elevert husmannskost , foreslo Robinson , som valgte å vrake desserten og i stedet avrunde med Dagens ostetallerken ( 129 ) . 
Blant fire franske oster var høydepunktet en nesten flytende Saint-félicien . 
Fredag gjorde også fransk sorti , med Dagens dessert ( 89 ) , en kjøleskapskald og forglemmelig crème brûlée , som ikke sto helt i stil med resten av måltidet . 
Men Robinson og Fredag var både lykkelige , mette og fornøyde ved måltidets ende . 
Og tilfredse med at restauranthuset Oro nå har godsaker å by på til både hverdag og fest . 
Røft og smakssterkt på Torshovs nye hipstersted « Hvaskjer » sparer ikke på kruttet . 
Fredag så fascinert på flammene som strakte seg meterhøyt opp fra grillen på det åpne kjøkkenet . 
- For å få den gode grillsmaken må det litt futt til , sa Robinson og trakk på skuldrene . 
- Og det kan være ganske godt , hvis det da ikke blir helt svidd . 
De kules treffsted Robinson og Fredag hadde nettopp ankommet det forholdsvis nyåpnede , men allerede vel etablerte treffstedet for unge , kule folk - i alle aldre - i Soria Moria-bygningen på Torshov i Oslo . 
Et kulturhus , konsertlokale , gastropub og restaurant for dem som dyrker « retro » , men likevel absolutt lever i 2015 . 
Som synes det er morsomt å senke legemet ned i en sacco-sekk , nyte klassiske cocktails , danse , høre på levende musikk , utfordre hverandre med en omgang shuffleboard eller kjempe for høyest poengsum på et flipperspill . 
Og selvfølgelig : 
Et sted for dem som er glad i godt mørnet kjøtt , stekt over åpen ild . 
Oksenuggets 
- Nei , dette er noe helt annet en slike kyllingnuggets du får på gatekjøkken , sa servitøren , da Robinson og Fredag var i tvil om valget av forretter . 
Han øste superlativer over menyens « oksenuggets » , og da Fredag forhørte seg om « steambun » , hadde han jammen noen godord til overs til denne dimsuminspirerte retten også . 
Da det kom til hovedretter , måtte det bli storfe . 
Robinson og Fredag hadde latt seg imponere av restaurantens mørningsskap , også brukt som dekorativt element , hvor digre okseskrotter hang og godgjorde seg . 
Mens Fredag valgte grillet urfe , lot Robinson seg overtale av servitøren til å forsøke shortribs av okse , som etter sigende skulle vært kokt i et par dager for så å bli grillet . 
Etter å ha vurdert diverse øltyper , endte Robinson og Fredag heller opp med ei flaske Barbera d ? 
Alba fra Pertinace , som skulle klare seg godt mot kraftig kjøtt . 
Det skulle vise seg å bli en utfordring . 
Smaksterk opplevelse 
- Nå , minner det om fastfood-nuggets ? lurte Fredag . 
Robinson ristet på hodet . 
Konsistensen og tekstur var beslektet , men smaken var noe helt annet , og blåmuggsmøret gjorde dette til en smakssterk opplevelse . 
Fredags « steambun » , en stor ravioli fylt med spicy kimchi , søt hoisinsaus og mørt svinekjøtt , ga også smaksløkene noe å jobbe med . 
Og mer skulle det bli . 
- Hvis « smaksrikt » var dekkende for forrettene , vil jeg si « smakssterk » er mer passende nå . 
Chili , eddik , rosmarin og røyk . 
Ikke for de skvetne dette , nei , sa Robinson om ribba som ble servert med kimchi - igjen - og pommes frites sjenerøst krydret med rosmarin . 
Servitøren løy ikke , kjøttet bar preg av å være kokt lenge , kanskje litt vel lenge . 
Robinson syntes det minnet om barndommens « sosekjøtt » , en rett bestående av oksekjøtt som er kokt i saus i en liten evighet . 
- På den måten unngår man at kjøttet , som er svært magert , blir tørt . 
Her kunne det gjort seg med litt mer fuktighet , sa Robinson . 
Fredags kjøttrett kom med en kraftig rødvinssaus , kullbakt sellerirot og potetskall fylt med sennep og løk . 
- Mørt , bevares , men hvor mye kjøttet egentlig smaker , er vanskelig å oppdage med det dominerende følget det har fått . 
Dette er sterke saker ! 
« Overkill » avslutning 
Det var tid for dessert . 
- Hvorfor ikke , når vi først er i gang ? spurte Robinson retorisk og bestilte « Overkill » , en sjokoladekake som ble servert med blant annet popkorn og colasaus . 
Den holdt hva den lovet . 
- Det smaker faktisk bedre enn det høres ut . 
Det er mye ståk og bråk , men jeg vet ikke hvor lenge etter støyen har lagt seg jeg vil huske denne desserten med det svært illustrerende navnet , sa Robinson . 
Fredag nikket . 
- Jeg synes det er dekkende for hele opplevelsen . 
Ja , for stedet også . 
Morsomt , annerledes , men maten er snarere laget ved hjelp av slegge enn med kirurgisk presisjon , sa Fredag . 
- « Hva skjer » er ikke stedet for de finstemte nyansene . 
Men ingen kan klage på at folka på kjøkkenet er knepne på smak . 
Det skal de ha. robinson & fredag ; @ dagbladet.no 
Velg en tag for type anmeldelse ! 
En av disse : 
Trivelig med tapas Perla Mediterranea er tapas med stil , men menyen kan bedra . 
- Bjerregaards gate er ikke helt hva jeg forbinder med Middelhavets strender , så Perla Mediterraneas tapas skal være veeeeldig gode før jeg hører palmesus og bruset av veltempererte dønninger , sukket Robinson og skannet den ildrøde menyen med vinterleie øyne . 
- Men du øyner kanskje et ørlite håp om at kongereker , Manchego-ost med fikenmarmelade , og spanske kjøttboller kan gjøre nedre St. Hanshaugen en tanke mer iberisk ? kom det fra Fredag . 
- La oss finne det ut , svarte Robinson . 
- Med en baconsurret daddel eller to , noen grillede grønnsaker og en montadito pluss litt brød og aioli i tillegg , lover jeg å gjøre mitt ytterste for å fange opp gode , spanske vibrasjoner den neste timen . 
Rødt , hvitt eller øl ? 
- Et glass av husets hvite til å begynne med , sa Fredag . 
- Så tar jeg det derfra når maten kommer . 
Tapas kan være så mangt . 
- Beklager , sa den hyggelige servitøren . 
- Husets hvite er utsolgt , og jeg har ingen andre hvitviner på glass . 
Redningsaksjonen etter den noe hjelpeløse meldingen ble en flaske Raimat , servert korrekt kjølig sammen med god , ristet loff , aioli og isvann . 
Den friske , fruktige chardonnayen viste seg som høvelig munnfølge til både de oljestekte kjemperekene med behagelig hvitløk- og chilivarme , og også til de litt for nøytrale kjøttbollene i en ikke spesielt fyrig løk / tomatsaus . 
- Litt skuffende kjøttboller . 
Men disse grillede squash- , aubergine- og paprikaflakene er til gjengjeld akkurat slik jeg liker dem : 
Bløte og stekt akkurat så hardt at en bitteliten svismak gjør dem litt barske , sa Robinson . 
- Hmmm ... , sa Fredag tvilende . 
- Litt for myke for meg , er jeg redd . 
Uenigheten forduftet da de satte tennene i hver sin montadito - skiver av potet , svinefilet og paprika oppå hverandre , stekt og toppet med en mild saus og balsamico som en liten sandwich 
- Enkelt , mørt og nydelig , fastslo Robinson . 
- Og ganske mettende . 
Har vi bestilt for mye mat ? 
- « For mye » er omtrent like presist som et politikerløfte i en valgkamp , parerte Fredag . 
- Hvis den stekte daddelen , svøpt i bacon og med en mandel i midten , er så god som den ser ut til , er jeg fortsatt sulten . 
Optimismen ble belønnet . 
Salt / søtt-kombinasjonen skapte tilnærmet eufori blant Fredags smaksløker , som ikke falt til ro før et godt stykke ut i den myke og passe tørre manchego ? en . 
Spørsmålet om dessert ble brakt på bane , men ble kjapt punktert av servitøren : 
- Jeg har bare igjen crema catalana . 
- Da tror jeg jammen vi tar crema catalana , mumlet Robinson og holdt på å legge til « med et glass av husets hvitvin ved siden av » . 
I stedet ble det espresso , som kom kjapt . 
Det gjorde den spanske vaniljepuddingen også , med fint karamellisert skorpe på Robinsons porsjon , altfor hard på Fredags . 
- Jeg vet ikke helt , oppsummerte Fredag da regningen var betalt . 
- Det er noe grunnleggende sympatisk og nabolagstrivelig ved dette stedet , både i den enkle , rustikke innredningen , de rause og stilfullt anrettede porsjonene og den vennlige stemningen . 
Men kokekunsten slår meg som ujevn , og det er ikke bra å være tom for sånt som står på menyen bare en time etter åpningstid . 
- Enig , sa Robinson . 
- Men jeg ble inspirert til å dra hjem og pakke dadler inn i bacon . 
Lavkarbodadler og hjemmets hvitvin , olé ! robinson & fredag ; @ dagbladet.no 
Velg en tag for type anmeldelse ! 
En av disse : 
Ganske bra brasserie 
De kan sine klassikere på Brasserie Blanche . 
Et brasseri med franskinspirert kvalitetsmat gjør en by litt bedre å bo i . 
I Oslo er Brasserie France i Nedre Slottsgate en institusjon , mens Andreas Viestads St. 
Lars seiler opp for dem som vil ha høyere hipsterfaktor og mer hardcore tilnærming til det grillfaglige . 
Og så er det litt mer anonyme Brasserie Blanche , i det gamle , hvite murhuset i Hegdehaugsveien . 
- Wow , dette var da veldig bra ! utbrøt Fredag , omtrent halvveis i en petit pois-suppe med fritert kalvebrissel og skiver av fersk trøffel . 
Den friske pureen av grønne erter med smør og fløte matchet både smaksmessig og visuelt perfekt de mørke tonene i de mer eksklusive ingrediensene . 
Robinsons forrett var ikke dårligere . 
Sjøkreps er nesten alltid bedre enn overpriset hummer , og disse var perfekt grillet , søtlige og saftige , med enkelt tilbehør av brunet smør , sitron og timian . 
Sødme , syre og fett i perfekt balanse . 
En ung Sancerre fra Paul Prieur & Fils fungerte bra til begge rettene . 
Før forrettene hadde Robinson og Fredag kostet på seg husets champagne og fire feite , franske Gigas-østers til 29 kroner stykket . 
Da hadde de to , uten protester fra hovmesteren , også rukket å flytte til et mer privat bord inne ved serveringsdisken . 
Den var kledd med dekorative sider av vinkasser , i stil med det rustikke interiøret med hvitmalt murstein og enkle , brune tremøbler . 
- Dette er mer Alsace enn Paris , konstaterte Robinson . 
På Brasserie Blanche er det ikke duker på bordene , og heller ingen som tørker opp vannsøl på bordet . 
Kelneren tilbød smaking av flere vinvalg , var som regel raskt på pletten med påfyll av vin , og tok en litt sen endring i menyvalg på strak arm . 
Men følelsen av virkelig å bli ivaretatt og personlig behandlet , glimret med sitt fravær . 
Restauranten har en tre- eller femretters ukesmeny . 
På kjøkkenet jobber folk med fartstid fra noen av byens beste restauranter , og læretid i Alsace . 
Her kan man sine franske klassikere . 
Hvorfor man da setter noe så norsk og uspennende som hjortefilet med stuet rosenkål , glasert tyttebær og viltsaus som hovedrett i ukesmenyen , er noe av et mysterium . 
Heller ikke femretterens blåskjell gratinert med skinke og roquefort , fristet Robinson og Fredag , som heller valgte fra den rikholdige à la carte-menyen . 
Robinson hadde bestilt sjøtunge Meunier , en av de franske klassikerne , men ombestemte seg i siste liten . 
- Ettersom du skal ha skrei , tar jeg grillet entrecôte . 
Vi må jo sjekke om de kan kjøtt her . 
Det kan de , langt på vei . 
Entrecôten var mør og perfekt medium rare som bestilt , men burde hatt en mer karamellisert stekeskorpe . 
Bearnaisen balanserte akkurat på grensen mot det litt for syrlige , der den gjerne er best . 
- Dette er kanskje den beste torsken jeg har spist , sukket Fredag . 
Det perfekt stekte skreistykket hvilte på en seng av puylinser og persillerot , med skiver av stekt foie gras . 
En innertier av en rett . 
- Matmessig er det ikke så mye å plukke på her . 
Skjønt butterdeigsbunnen på denne kaken er for tynn og bløt , konstaterte Robinson noe senere , halvveis i en ellers god utgave av opp-ned-kaken Tarte Tatin , med vaniljeis til . 
Fredag , på sin side , hadde ingen innvendinger til sjokoladefondanten med salt karamell og bringebæris . 
- Man får ikke den litt falmede Paris-stemningen og de herlige kelnerne fra Brasserie France , eller det litt rocka suset fra St. Lars . 
Men det er absolutt hyggelig her , og maten holder ganske høyt nivå , fastslo en godt over gjennomsnittet mett Fredag . 
Regningen , på drøyt 2200 kroner , føltes som en helt grei deal . 
I den sorte gryte Japansk kjøkken er mer enn sushi . 
- Merkelig at ingen har startet et skikkelig japansk grillhus , undret Robinson , hutrende gjennom snøføyka på vei til Fuji på Skillebekk , en av hovedstadens eldste japanske restauranter . 
- Det kommer nok , foreslo Fredag . 
- Inntil videre får vi nøye oss med en japansk fondue for å få varmen tilbake i kroppen . 
Er man minst to personer har man valget mellom flere såkalte « hot pots » på restaurant Fuji , store gryter som syder og bobler på bordet foran deg med alskens godsaker . 
Robinson og Fredag ble henvist til et av bordene i det romslige kjellerlokalet , som de med fordel kunne ha frisket opp litt . 
Her var det ikke gjort mye siden deres forrige besøk for over seks år siden . 
- Men la oss komme til saken , spøkte Fredag . 
- Og den bør være varm . 
På tross av sin lange fartstid , har Fuji dessverre ikke utvidet sin beholdning av flytende godsaker . 
Her finnes fremdeles bare én type sake og én type japansk øl . 
Begge deler , varm Gekkeikan og kald Kirin , fikk akkompagnere Robinson og Fredags forretter : 
Yakitori , grillet kyllingspyd , og Sashimi Zensai , et utvalg av dagens rå fisk . 
Kyllingbitene var saftige og smakfulle . 
Presentasjonen av sashimien , som besto av laks , tunfisk , kveite , smørfisk , rødskjell og reke , imponerte ikke , men det var ikke noe å utsette på smaken . 
At laksen nesten alltid er overrepresentert i slike « utvalg » er en uting , men her hjemme er den i det minste kortreist . 
Etter å ha blitt forklart forskjellen mellom de to kjøttfonduerettene Sukiyaki og Shabu Shabu - i hovedsak de samme ingrediensene , men ulike typer kraft , samt med eller uten rått egg - gikk Robinson og Fredag for førstnevnte som hovedrett . 
En stor elektrisk gryte med en rykende varm og velduftende kraft basert på soya og tilsatt søt risvin ble plassert på bordet . 
Deretter fulgte to store fat , et med tynnskårne skiver av pent marmorert entrecôte , og et med nudler , tofu og diverse grønnsaker . 
Etter en kort introduksjon , gikk Robinson og Fredag til verks . 
- Her står og faller det på råvarene , sa Robinson , og la grønnsaker og nudler i gryta . 
En skive rødt kjøtt fikk også et kort opphold i den sydende kraften , før det ble dyppet i en liten skål med rått egg . 
- Deilig ! 
Men jeg tror jeg dropper eggedippen . 
Fredag smakte seg fornøyd gjennom shitakesopp , bambusskudd , vårløk , bok choy , kinakål , gulrøtter og løk . 
- Perfekt kokt ! sa Fredag . 
- Nei , vi kan ikke klage på det . 
Dette er en morsom og sosial måte å spise på , sa Robinson . 
Spiseparet brukte god tid på de rikelige porsjonene av både kjøtt og grønnsaker , før de bestilte tempura-is , den eneste av dessertene som antydet en link til « Solens rike » . 
Men vaniljeis og vaffelkjeks dyppet i en slags pannekakerøre , og raskt fritert , ble i overkant fett , søtt og klissete . 
- Restaurant Fuji er nok ikke lenger i toppsjiktet når det gjelder å tilberede havets delikatesser i form av sushi , sashimi og makimono , sa Robinson ved måltidets ende . 
- Ei heller i oppfinnsomhet når det gjelder desserter , la Fredag til . 
- Men de skårer på et interessant utvalg av andre japanske retter , som disse fonduegrytene . 
- Mmm . 
Varmen sitter i kroppen enda , sa Robinson i det de tuslet ut i den kalde novemberkvelden . 
- Et perfekt vintermåltid ! 
Orgie i Oscarsgate 
Alle spådde at Restaurant Oscarsgate kom til å belønnes med to Michelinstjerner i år . 
Det hadde den fortjent . 
Det er godt over to og et halvt år siden Robinson og Fredag sist besøkte Oscarsgate , og de har bare ventet på en anledning til å få dra tilbake til denne lille , men storslåtte restauranten . 
Bjørn Svensson er en av landets mest ambisiøse og kompromissløse kjøkkensjefer , og laget hans av unge , dedikerte kokker har hele tiden skjøvet grensene for hva de kan prestere . 
Mange var derfor sikre på at Oscarsgate , som eneste norske restaurant , ville rykke opp fra én til to stjerner i årets utgave av Michelinguiden . 
Men den gang ei . 
De beholdt sin ene , men fikk ikke to . 
- Det framstår som litt stusslig at Norge , som igjen og igjen vinner prestisjetunge kokkemesterskaper , får så liten anerkjennelse av de franske inspektørene . 
Men , sa Robinson strengt , vi to må legge vekk patriotismen . 
Ingen nasjonale gratispoeng her i gården . 
- Kan jeg notere et lite plusspoeng for interiøroppgraderingen ? 
Nye lamper og nye , mørke tapeter gjør at hvert bord føles litt mer privat enn før . 
Men det er fortsatt veldig trangt her . 
De strenge maskene falt raskt vekk . 
For nå begynte den eleverte matorgien som en kveld på Oscarsgate er . 
Her serveres bare dagens niretters , til 1150 kroner . 
Robinson og Fredag la dessuten alt i vinkelnerens hender , med vinpakke til 950 kroner . 
Dermed kunne de bare lene seg tilbake og la seg overvelde . 
Først kom en parade av appetittvekkere : 
Små varme , friterte boller laget på Västerbottenost , overdrysset med ferskrevet svart trøffel . 
Et stativ med små pinner med diverse smakskombinasjoner ; litt tartar , litt flesk , litt kveite . 
Hjemmelaget knekkebrød med gåseleversmør . 
Løyrom på rugbrød . 
Dette har vært den store trenden i internasjonal elitegastronomi de siste årene - å fortrylle gjestene med et uhørt antall små smaksbomber før det virkelige måltidet setter i gang . 
- Dette kjøkkenet har en så vanvittig energi , det bobler av overskudd og kreativitet og det virker som om alt de ikke får med i niretteren smettes inn som små ekstraretter , sa Fredag . 
Ni retter blir i realiteten nærmere tjue , og det er umulig å gjengi måltidet i sin helhet . 
I stedet får man trekke fram de sterkeste inntrykkene : 
Salmalaks og sjøkreps med kokos- og limesorbet og soyayuzusaus . 
Hummer og artisjokk under en myk spinatpastaplate , skalldyrskum , litt trøffel - himmel . 
En liten smak av kaviar i en vakker iransk boks . 
- Man merker at Svensson , som en av svært få nordmenn , har vært praktikant på El Bulli , det er massevis av gastrokjemiske teknikker på oppvisning her . 
Varme geleer , pulver , små kuler og minipakker med overraskende innhold og konsistens . 
- Men jeg synes presentasjonen er mindre stram enn før , mer leken og maksimalistisk . 
Dåhjorten smeltet på tunga . 
Indrefileten med poteter og posjert vaktelegg var som en avansert pytt i panne , men til å dø for . 
En kremet Mont " d'Or " med blini og nøtter utgjorde osteretten , og så var det duket for en virkelig grand finale . 
På Oscarsgate må man være forberedt på en dessert-ekstravaganza uten sidestykke : 
Først kommer de annonserte dessertene - denne kvelden var det noe fantastisk klissete og godt med banan , karamell og rom , og deretter en suveren sjokoladekomposisjon med kanelis og pære i ulike varianter - og så , når man tror man aldri mer kan imponeres , kommer tre nye serveringer av spektakulære søtsaker . 
Til kaffen kom en kubansk sigareske med fylte sjokoladesigarer , komplett med sigardamp når lokket ble løftet . 
Så et stativ med sukkerspinn , små kremmerhus med is , og fruktgele på pinner . 
Og til slutt ; et fat med åtte ulike varianter av hjemmelaget konfekt , hver i seg en luksuriøs nytelse . 
- Alle råvarene er helt prima , det tekniske og estetiske nivået er skyhøyt , og servicen er en drøm , oppsummerte Robinson . 
- Dette er fullt på høyden med det beste i Europa , og det er ingen tvil om at Oscarsgate hadde fortjent to Michelinstjerner . 
Jeg tipper at hvis de flytter til et romsligere lokale , så er det i boks neste år . 
Kjøttet bare kommer og kommer , helt til du snur lappen Store mengder , men ujevn kvalitet på Brazil Churrascaria . 
I Møllergata i Oslo , like rundt hjørnet fra Youngstorget , åpnet en filial av bergensrestauranten Brazil Churrascaria midt i januar . 
Mot mangler eierne ikke . 
- Det er klart at innehaverne har klokkertro på at nordmenn er glade i kjøtt , så glade at de er villige til å betale 420 kroner for å spise ubegrenset av grillet kylling , svin , lam , kalkun , pølse og diverse oksevarianter , sa Fredag . 
Robinson nikket . 
- Men så var det dette med kvalitet og kvantitet . 
Vel , vi får se , sa Robinson . 
Hjertelig 
- Welcome ! 
En engelskspråklig servitør tok hjertelig imot og lot Robinson og Fredag selv velge bord i det store lokalet , som minner mer om en spisesal eller kantine , enn restaurant . 
Servitøren så ut til å stortrives , til tross for at han måtte forklare opplegget til enda et sett gjester , og må gå i et mildt sagt spesielt arbeidsantrekk : cowboyhatt , høye støvler og lyseblå , vid bluse . 
- Ja , antrekket gjør i hvert fall at stedet skiller seg markert fra andre restauranter , sa Robinson . 
- Opplegget også , sa Fredag . 
Buffet Kort fortalt fungerer det slik : 
Man forsyner seg med det som måtte friste fra anretningen , salater , grønnsaker , sauser , diverse ris-varianter , ovnsstekte poteter og et par tradisjonelle bønne-gryter . 
På bordet har man fått en liten rund papirlapp , grønn på ene siden rød på den andre . 
Så kommer servitørene rundt med grillet kjøtt , etter hvert som det er ferdig å godgjøre seg på grillen . 
Kjøttet bare kommer og kommer - helt til du snur lappen slik at den røde siden ligger opp . 
- Kald . 
Bønnegryten er kald , sa Robinson . 
- Grønnsakene også . 
Og potetene . 
Merkelig , sa Fredag . 
Siden både potetene og bønnestuingene sto på varmeplate , var det vel meningen at det skulle være varme . 
Eller i det miste lunkne . 
- Grønnsakene er sprø , og gryten er god , men jeg tror nok kanskje de hadde vært enda bedre om de hadde holdt litt høyere temperatur , sa Robinson . 
Ujevnt 
Så kom en annen servitør-gaucho til bordet . 
Han hadde med seg en halvmeter lang kniv og et spidd med entrecôte på . 
Rutinert skar han av et par blingser som nesten fikk Robinson og Fredag til å glemme nedturen med det kalde tilbehøret . 
Så fulgte en god , krydret brasiliansk pølse , og porsjon pregløs kylling , et stykke lammekjøtt som kunne vært mindre grillet , et stykke mørbrad som var overraskende mørt og en bit av et kalkunbryst som var knusktørt . 
- Svært ujevnt , for å si det forsiktig , slo Fredag fast . 
Robinson hevet glasset fylt med Fausto di Pizzato , en brasiliansk rødvin på merlot-druer - Brasil er ikke kjent for sin vinproduksjon , men denne var slett ikke verst - og ga Fredag et samtykkende nikk . 
Picanha , husets spesialitet , var siste variant ut . 
Det er den muskelen som ligger helt bakerst ved halen på oksen , cullote på fransk eller top sirloin cap , som amerikanerne kaller den . 
Dette skal være delen av oksen som står høyest i kurs i Brasil - noe Robinson og Fredag ikke hadde noen problemer med å forstå . 
En fettrand tilfører saftighet til det møre kjøttet , som var grillet til perfeksjon . 
- Hadde jeg visst dette , hadde jeg hoppet over mye av det andre , sa Robinson og strøk seg over magen . 
Dessert var utelukket . 
For kjøttelskere 
- Neste gang , sa Fredag . 
- Ja , hvis det frister å komme hit igjen ? 
- Jo da , men spørsmålet er om prisen står i samsvar med det du faktisk får servert . 
For 420 kroner kan kjøpe deg mye god mat på andre gode restauranter i byen . 
Så med mindre du er veldig , veldig glad i grillet kjøtt , ville jeg kanskje tenkt meg om en gang eller to , sa Robinson. • robinson & fredag ; @ dagbladet.no 
Velg en tag for type anmeldelse ! 
En av disse : 
Bit for bit på Grünerløkka 
Her kommer tapasen i nordisk innpakning . 
Det var lurt . 
- Her er ikke så mye som en spansk kjøttbolle å oppdrive , konstaterte Robinson etter å ha saumfart menyen på Grünerløkkas siste tilskudd av tapassteder . 
Escalón er å finne fire steder , i Bergen og Oslo . 
Nå er den femte og største restauranten åpnet på hovedstadens østkant . 
Med 160 sitteplasser over to etasjer . 
- Her har vi valgt tapas med en nordisk vri , smilte den svenske servitøren og bød på et glass rosa boblende Classic de Vallformosa Brut Rosé . 
Til vanlig ikke å få på glass , men de hadde en åpen flaske . 
- Tre retter per person , og dere vil bli mette , fortsatte hun og etterlot spiseparet til valgets kvaler . 
Den første delen av menyen kunne vært tatt ut fra en hvilken som helst tapasrestaurant . 
Her florerer spanske og franske oster og skinker med oliven og aioli . 
- Hvis de først skal ha en nordisk profil , kunne de valgt et par oster og skinker hentet fra noen av de mange lokale produsentene som har poppet opp på Nordkalotten , mente Fredag . 
Og bestilte like godt et fat av hver . 
- Men så er det også slutt på spanjolenes inntreden , sa Robinson og fant ut at det største problemet var å begrense seg . 
Det ble særdeles tydelig da rettene kom på bordet . 
« Hovedrett » -tapasen ser ut som kulinariske kunstverk . 
Og dekker langt mer enn et sherryglass , en gang tapasens originaloppgave . 
- Bare ett sukk til , sukket Fredag . 
- Hvorfor servere kalde og varme retter samtidig . 
Og hvorfor kommer alle de varme rettene først ? 
På den måten blir det umulig å yte alt rettferdighet . 
Lunkent kjøtt har aldri stått øverst på min ønskeliste . 
Fredag sukket på nytt . 
Denne gangen av nytelse . 
De første biten av entrecôte med reven pepperrot og potetkrem hadde nådd ganen . 
- Kjøttet smelter , og ølcrispen som følger med , er en spennende form for potetgull . 
Krokettene med sopp og gressløk-salsa , gikk ned på høykant hos Robinson som videre mente det beste med kyllingretten var tilbehøret , en kruttsterk chorizo og en silkemyk sellerikrem . 
Fredag kostet på seg nye smil da første bit med rå kveite , eggekrem og dillolje var fortært . 
- Sommerfølelse . 
Friskt og nytt med distinkte smaker . 
Og vakkert presentert , lød dommen . 
- Men disse rispapirene med wakame , de smaker tran , sa Robinson . 
Og tok fatt på ostene . 
Blåmuggosten fikk høyest ovasjoner . 
- Salud ! 
Sa Fredag , trillet høyeste terningkast for den spekede , tørkede oksefileten , Cecina de León , og løftet glasset med GR-174 . 
- Et trivsamt vin , var karakteristikken den svenske servitøren ga rødvinen fra Priorat . 
Trivelig er også lokalet . 
Med en røff og rustikk innredning , er stemningen skapt for mørke vinterkvelder . 
Under spiseparets drop-in besøk tok det heller ikke lang tid før de fleste bordene var fylt opp med gjester i ulike alder . 
Kveldens siste utfordring : 
Finne plass til desserten . 
Og etter at en deilig blodappelsinspuma med salt karamellis og marengs , og tindvedmousse ( tindved er en viltvoksende busk du finner i Norge , med oransje bær som har mer C-vitaminer enn både appelsiner og multer ) med kokossorbet og mørk sjokoladebunn , var fortært , kunne Fredag sukke en siste gang . 
- Fantastisk tapas , både i utseende og smaker . 
God , kunnskapsrik service . 
Trekk for at menyen ikke er gjennomført spansk-nordisk , for at de serverer kaffe før desserten og for at de ikke har flere viner på glass . 
Dette er ikke billig-tapas , men verdt pengene , oppsummerte Robinson . 
- Olé ! 
Brummet Fredag fornøyd. robinson & fredag ; @ dagbladet.no 
Velg en tag for type anmeldelse ! 
En av disse : 
Du blir mett , men ikke religiøs på Mission Taco Innkjøringsproblemer på Oslos nyeste tacorestaurant . 
• Flere matsaker på db.no / mat 
- Dette er ikke stedet for en første date , smattet Fredag med rømme på overleppa og salsa rennende nedover fingrene . 
- Ikke for en helaften heller , svarte Robinson . 
Oslo har nettopp fått nok et tilskudd fra den meksikanske mattradisjonen , denne gang i form av restauranten Mission Taco . 
Gatemat Det dunkle lokalet var fullt denne tidlige kvelden midt i uka . 
Mission Taco har overtatt kjøkkenet på rockeklubben Revolver . 
Misjonen er å gi folket meksikansk gatemat på det vis den er ment å bli servert : 
Billig , kjapt og like deilig som på Misson Street i San Francisco . 
Bakgrunnen er at eier og kokk har bodd i Mission-distriktet et par år . 
- Det er ingen tvil om hvilket land vi skal befinne oss i , sa Robinson og lurte på hvor fornøyd elgen på veggen var med sin nye habitt , en sombrero . 
- Dere må bestille i baren , sa servitøren og forsvant før Fredag hadde fått satt seg . 
Taco , taco Veggen over baren er dekket av ei svart tavle med skrevet meny , og her er valgene enkle : 
Taco med biff , taco med svin ( pulled pork ) , og taco negro frijoles ( svarte bønner ) . 
For å bli mett , trenger du sannsynligvis 3 - 4 taco hvis du er hankjønn , og 2 - 3 om du er hunkjønn . 
- Jeg tar en av hver , sa Robinson og fikk følge av Fredag som ville knaske tortillachips ved siden av . 
- Øl hører til taco , mente Fredag . 
- De har et par typer meksikansk på flaske , men jeg reiser nordøstover og velger en Boston Lager fra Samuel Adams . 
Diner-inspirert Robinson vurdete lista med to hvite og fire røde viner , og falt ned på den røde McManis fra California som skulle vise seg å ha nok fylde til taco . 
De to balanserte vin og øl til bordet og sank ned på lave sofaer i det diner-inspirerte lokalet . 
Men det tok ikke mange minuttene før Robinson måtte sprette opp igjen . 
På veggen lyser nummeret du får på kvitteringen når maten er ferdig . 
Men skiltet er plassert sånn at det ikke kan ses fra alle bordene , noe som ga Robinson ekstra trim før første kurv med taco kunne hentes . 
- Godt nok . 
Kraftig kjøttsmak , men vel mye kjøtt og lite krutt i smaken , mente Fredag . 
- Men hva med grønnsaker for å friske opp ? savnet Robinson . 
En plastskål med et par syltede gulrotbiter og reddiker fulgte med , men det ble altfor lite . 
Fredag myste mot punktene på tavle-menyen : 
- Du kan bestille ekstra ost og rømme , men noen må opplyse om at det ikke er ost i utgangspunktet . 
Matpapir Taco spises ikke med kniv og gaffel , er Mission Tacos spiseregel , og serverer tacolefsene i matpapir og kurv . 
Salsa og guacamole kommer i plastbeger . 
- Litt prøveglassfølelse , men salsaen er sterk , frisk og hjemmelaget . 
Men uten tallerkener ville det vært fint om serviettholderen var fylt opp , erklærte Fredag og gikk til baren for å ordne det nødvendige , og samtidig hente taco med bønner . 
Tortillachipsen , derimot , måtte vente på at kokken forsvant for å finne mer salsa . 
- Innkjøringsproblemer gjettet Robinson , tente stearinlyset på bordet og tok den første biten av vegetar-tacoen . 
Bønnesmaken blandet seg med frisk koriander og rømme . 
- Den beste av de tre , var konklusjonen . 
Men etter bit nummer to var det verken rømme eller tomatbiter igjen , og bønnestuingen ble vel mektig . 
Fredag holdt en knapp på svinekjøttet , og pøste på med guacamole . 
Frisk , syrlig , men litt for glatt i konsistensen . 
Og mens magene ble fylt , overvåket jomfru Maria det hele fra veggen . 
Fredag kikket på klokka og kastet et blikk på regningen : 
- Drøye 500 kroner , en sympatisk overraskelse i en slunken januar-lommebok . 
Og 34 minutter fra vi satte oss til vi er ferdig spist , det må vel være rekord . 
Velg en tag for type anmeldelse ! 
En av disse : 
Sirkus Onda Stjernekokk Terje Ness gikk høyt ut da han åpnet restauranthuset Onda for to år siden . 
Ikke alt har gått etter planen . 
Det er helt nødvendig å begynne med litt historie . 
Høsten 2011 åpnet det som skulle bli et unikt restauranthus i norsk sammenheng . 
Stjernekokken Terje Ness flyttet inn i et ambisiøst nybygg med Aker Brygges beste beliggenhet . 
Erfarne Ness var overbevist om at loftet skulle bli Oslos råeste gourmetrestaurant , med to stjerner i Michelin-guiden . 
Samtidig åpnet Ness og makker Rune Pal sjømatbrasseriet « Onda Sea » og orientalske « Onda Asia » , alle tre under samme bølgeformede tak . 
Nå har Ness trukket seg ut , og Pal driver Onda videre . 
Brasseriet lever fortsatt i beste velgående , det er også der utsikten er . 
Men Onda Mezzanine , Oslos dyreste med en pris på mellom 3000 og 4000 per hode , er så godt som lagt ned . 
Eller som hjemmesiden formulerer det : 
Den er « åpen på forespørsel » . 
Og den asiatiske avdelingen er nylig byttet ut med italiensk . 
Kanskje ikke så rart , når det er flere råsterke orientalske konkurrenter på Tjuvholmen . 
- Buona sera ! 
Robinson og Fredag skvatt til idet den ivrige servitøren spratt mot dem . 
Ut av anlegget strømmet italienske svisker på diskovolum . 
Og nei , det er ikke rødrutete duker på bordene og en grov steinovn i hjørnet . 
Innredningen er den samme : glassflater , limtre og skandinaviske møbler . 
- De skal ha for å prøve å innbille meg at jeg er i Roma , men det blir litt stilkrasj . 
Minimalistisk eleganse møter italiensk sirkus . 
- Mon tro om matkonseptet er mer forståelig , humret Robinson . 
Menyen består av 15 retter til rundt hundrelappen . 
Spiseparet ba om råd for å komponere et godt måltid . 
Da de etter oppfølgingsspørsmål nummer fire bare hadde fått ulne svar , ga de opp og gikk for kokkens delemeny . 
Først kom skagenrøre , tunfiskcarpaccio , laksesashimi og blekksprutsalat . 
- Salaten er helt nydelig , ulik alt annet jeg har smakt . 
Blekksprutkjøttet er mørt og saftig . 
Og de små olivenene helt himmelske , roste Robinson . 
Fredag mumlet noe om at hjemme-laget skagenrøre er bedre , men ble vilt begeistret for laksesashimien med appelsinsaus og sjøgress . 
- God start , konkluderte Robinson . 
- Selv om jeg ville unngått å la dill spille en så sentral rolle i halvparten av forrettene . 
Skagenrøra klarer seg ikke uten , men tunfisken burde de løst på en annen måte , siden de serveres sammen . 
Spiseparet fikk en smaksrik chianti i glasset , Castello del Trebbio , for å matche brettet med pølse , skinke , parmesan og mozzarella . 
- Det går rykter om at det kommer trallende trubadurer til bordene her , sa Fredag og ble avbrutt , heldigvis ikke av en musikant . 
- Hovedretten tilbereder vi på den , sa servitøren og pekte ut på en solid trekullgrill . 
Til bordet kom entrecôte , svinenakke og kylling . 
Helt enkelt servert med bearnéssaus og potetsalat . 
- Svinekjøttet er virkelig nydelig . 
Det er mørt og nesten søtlig og salt på samme tid , perfekt mot den karakteristiske grill-smaken , roste Robinson . 
Entrecôten var god , kyllingen grei . 
Grei var også avslutningen , en sjokoladekake med is og bær . 
Alt er ikke tipp topp på nyåpnede Onda Bar & Grill . 
- Det kan man heller ikke forvente etter så kort tid med nytt konsept , sa Fredag . 
- Men apropos konsept . 
Nå har vi spist asiatiske forretter , italiensk spekemat og grillet kjøtt . 
Det overrasker meg at de ikke vil rendyrke grillkonseptet , som de er klart best på , sa Robinson . 
- Eller rett og slett utvide sjømatbrasseriet , som allerede har vist at det kan svømme. robinson & fredag ; @ dagbladet.no 
Velg en tag for type anmeldelse ! 
En av disse : 
Brasserilykke 
At urfranske Le Bouchon drives og eies av svensker , er ok — så lenge de leverer så bra varer . 
- Lovende , utbrøt Fredag , og frydet seg over den typiske brasserimenyen hvor alle rettene er samlet på den ene siden av et stort ark , og de flytende godsakene på den andre . 
Robinson så på klokka . 
- Dessverre er vi litt for seint ute til å teste den såkalte « før-teater-menyen » . 
Mellom klokka tre og fem serveres nemlig franske klassikere som Boeuf Bourgignon og Moules Marinières til kr. 99 . 
Det er sympatisk i en by som nylig - og igjen - ble kåret til en av verdens aller dyreste . 
Le Bouchon ligger i lokalene som tidligere huset Café Frölich . 
Med enkle grep har de nye innehaverne lykkes i å skape en innbydende brasseristemning . 
Her kan man spise en rett og nippe til et glass vin , eller godte seg med forrett , hovedrett , ost og dessert med kaffe og avec . 
Det er uformelt , servicen er effektiv , og menyen tvers igjennom fransk . 
- Men kokken er svensk som meg og resten av bakmennene , kunne en hyggelig og oppmerksom kelner fortelle . 
- Men han har jobbet i Frankrike . 
Robinson valgte andeleverterrine og svineknoke med glaserte endiver og eplechutney til forrett . 
Deretter helgrillet poussinkylling med maispuré , estragonsaus og ovnsbakte amandinepoteter . 
Fredag lot seg friste av glasert kalvebrissel med krem på rotselleri , innkokt minirødløk og fritert persille , samt braisert svineside med poteter , epler og finstrimlet kål i kremet calvadossaus . 
Fra baksiden av menyen ble det plukket ei flaske Villa W. Riesling Trocken , som skulle vise seg å stå bra gjennom hele måltidet . 
Kombinasjonen av foie gras og svineknoke var svært vellykket , og tilbehøret - en blanding av søtt , syrlig og salt - ga måltidet en pangstart . 
Fredag var også begeistret over sin kalvebrissel , som smeltet på tunga . 
Tilbehøret var også her en perfekt match - mykt og sprøtt i skjønn forening . 
Gleden fortsatte da hovedrettene kom på bordet . 
En poussin - det franske uttrykket for vårkylling - skal slaktes før fylte fire uker . 
Da veier den 400 - 500 gram , og serveres gjerne hel , som her . 
Kjøttet var saftig og hadde en markant grillsmak . 
I kombinasjon med søt maispuré og stinget fra estragon , var dette pur nytelse , ifølge Robinson , som følte seg hensatt til Frankrike . 
Det gjorde også Fredag , nærmere bestemt til Normandie , med smakene av eple , krem og calvados . 
Den finstrimlete kålen hadde fått beholde sprøheten , og « ribba » var både saftig og mør , men likevel overraskende fast i formen etter å ha kokt ved svak varme i mange , mange timer , ja , hele seksten ifølge menyen . 
- Et julemåltid tilpasset sommeren , sa Fredag og knaste i seg en bit sprø svor , servert ved siden av . 
Le Bouchon tilbyr fem oster , som man kan bestille stykkevis . 
En god idé . 
For å spare plass til dessertene , nøyde Robinson og Fredag seg med to typer på deling , en Brie de Meaux med trøfler og en Fourme " d'Ambert " , som ble servert med aprikoskompott , kjeks og honning . 
Mektig og godt - som de påfølgende dessertene ; en crème brûlée og en sjokoladefondant med bringebær , marengs og vaniljeis . 
- Det sies at det franske kjøkkenets tre hemmeligheter er smør , smør og smør , sa Robinson og nippet til en Cognac . 
- Dette var mektige saker . 
- Ja , og derfor er det så viktig å avrunde det hele med en skvett druebrennevin , sa Fredag . 
- Eller en digestif , som franskmenn kaller de flytende godsakene man inntar etter et måltid , nettopp for å digestere , altså fordøye . 
- Trenger vi en til ? 
Epilog : 
For å sjekke om lunsjen holdt samme nivå , stakk Robinson og Fredag innom noen dager seinere for å teste Moules Marinières ( blåskjell med pommes frites ) . 
Gjenbesøket rokket ikke ved førsteinntrykket . 
Soss i solnedgang 
BAR på Tjuvholmen er kanskje det nærmeste man kommer Saint-Tropez i Oslo . 
På godt og vondt . 
- Når det gjelder kveldssol er dette en av byens beste , sa Robinson . 
Fredag gryntet bekreftende og strakte seg mot sola . 
De varme solstrålene ville garantert vare måltidet ut denne kvelden på Bygdøy Allé Restaurants nye avdeling på Tjuvholmen . 
Dagbladets utsendte hadde spurt om et bord så langt vekk fra DJ-en som mulig , men kelneren forklarte at hvis de flyttet seg for langt mot naborestauranten vil de også høre musikken derfra . 
- Er dette en ny trend , undret Robinson . 
- Restauranter med DJ ? 
- Konseptet er vel snarere at Bygdøy Allé Restaurant også ønsker å være en bar , derav forkortelsen BAR , sa Fredag . 
- Vi får håpe at DJ-en ikke blir for utagerende . 
I tillegg til for- og hovedretter , inneholder også menyen småretter som kommer i små og store porsjoner . 
Robinson valgte to små porsjoner som forrett , sashimi « Red & White » ( kr 72 ) og marinert kyllingspyd ( kr 67 ) . 
De tynne skivene av rå laks og kveite hadde nok ligget litt lenge i yuzu-soyaen , for her ville sashimi « Brown » vært mer dekkende . 
Kyllingspydet bar ikke preg av marinade , og var saftig og reint i smaken . 
Fredag valgte asparges vendt i parmesan og urter med Serrano-skinke og sherryeddik ( kr 144 ) . 
Bortsett fra at skinka var i overkant tørr , smakte den sommerlige retten bra . 
Som hovedretter hadde Robinson og Fredag bestilt pannestekt ishavsrøye i sprø skorpe ( kr 265 ) og grillet kalkun ( kr 225 ) , men det tok sin tid før maten kom på bordet . 
Takket være den varme kveldssola og en kjølig Grüner Veltliner i glassene , var pausen mellom forrett og hovedrett absolutt å holde ut . 
Den ga også rom til å betrakte etablissementets klientell . 
- Tjuvholmen er i ferd med å etablere seg som noe hippere enn Aker Brygge , kommenterte Robinson , og betraktet en ung , trendy venninnegjeng med svindyre solbriller og ditto vesker . 
- Du skal se Bryggegangen blir « The happening place » i sommer , sa Fredag . 
- Litt Saint-Tropez ? 
- Ja , hvis sommeren slår til i år er kanskje dette det nærmeste du kommer Rivieraen i Oslo . 
På godt og vondt , sa Robinson . 
Da maten omsider kom på bordet kastet Robinson seg begjærlig over ishavsrøya , og sukket frydefullt etter å ha satt tennene i den første biten . 
- Dette er nydelig . 
Og snakk om sprø skorpe ! 
Fisken kom med tynnskårne skiver av blomkål , små biter av bok choy , amandinepoteter og sitrongress- og curryskum . 
- Det eneste jeg har å utsette på dette er at det kunne vært mer av alt , sa Robinson . 
Fredags kalkun falt også i smak . 
Den ble servert med en delikat , luftig potetaioli , og kom sammen med en slags ratatouille av tomater , oliven og hvitløk , noe som ga retten en kraftig « middelhavsk » smak . 
- Her virker det som om de har brukt solmodne tomater og ekstremt salte oliven . 
Sterke saker , i hvert fall , i kontrast til det lette , hvite kjøttet , sa Fredag , som også mente at kokken kunne vært litt rausere . 
For en gangs skyld var det god plass til dessert . 
På anbefaling fra servitøren ble det bestilt yoghurtkrem med karamelliserte hasselnøtter og honning ( kr 112 ) , en ok avrunding på det hele . 
Venninnegjengen var nå langt nede i flaske nummer tre eller fire og lydnivået var deretter . 
I tillegg hadde DJ-en jobbet flittig under hele måltidet . 
- Jeg er glad i musikk , men volumet her er langt over taffel , sa Fredag . 
- BAR ekskluderer nok en del gjester med dette bakgrunnskompet , som det er umulig å unnslippe i helgene . 
- Nei , jeg ville neppe tatt med min mor hit , sa Robinson . 
- Hun er nok heller ikke målgruppa , sa Fredag . 
? 
Sure toner Også Per Bacco Osteria kan ha en dårlig dag . 
Det var vår i lufta , solskinn på asfalten og forventningsfull rumling i Robinson og Fredags mager da de møttes utenfor Per Bacco Osteria på Grønland . 
Klokka viste presis 15 , og døra til den drøyt årsgamle naborestauranten til sagnomsuste Olympen / Lompa skulle ifølge plakaten i vinduet bli låst opp på nøyaktig dette tidspunktet . 
- Stengt , men det er tegn til liv der inne , sa Robinson optimistisk . 
Og ganske riktig , etter noen minutter sto døra på vid vegg og Robinson og Fredag satt i frisk trekk ved et vindusbord med utsikt til Grønlandsleirets yrende fortausliv . 
Døråpneren , som muligens var servitør , muligens noe helt annet , hadde snille , men sørgmodige øyne da han kom med menyene . 
- Kokken er blitt minst en halv time forsinket , så foreløpig har vi bare pizza , lød meldingen . 
Dermed fløy en flokk forretter , pastaretter og hovedretter ut gjennom den stadig vidåpne gatedøra mens et dusin pizzavarianter hang igjen som gisler på spisekartet . 
Etter kjapt å ha rådført seg med sine hylende tarmer , bestemte Robinson og Fredag seg for å gjøre det beste ut av situasjonen . 
Robinson så seg ut en Quattro Stagioni med sjampinjong , svart oliven , artisjokker og skinke , mens Fredag valgte en Parmigiano med tomat , aubergine og parmesan . 
Menyen opplyste bare om vin på glass og servitøren ikke fant det bryet verd å ta opp temaet vin på flaske , ble det et glass prosaisk rødvin på Fredag og en pils på Robinson . 
- Lokalet er rustikt og trivelig , så det er sikkert hyggelig her når utluftingen er over og kokken og betjeningen er på plass . 
Men akkurat nå føler jeg meg som en gjest som kom et time for tidlig til selskapet , mumlet Robinson . 
I samme øyeblikk ankom en blid kar som med lynets hastighet snørte på seg et forkle og tryllet fram to skåler med råkost og noen små munnfuller enkelt , varmt bakverk . 
- På huset mens dere venter , sa han og innga et visst håp for resten av måltidet . 
Håpet skulle vise seg å bli innfridd . 
Pizzaene kom , tynn- og sprøbunnede og åpenbart laget med kjærlig hånd og kunnskap om korrekt mengde fyll og ost . 
- Kjempegod , mettende uten å være overmettende , sa Fredag fornøyd . 
Robinson spiste seg likeledes gjennom sine fire årstider med stigende tilfredshet , og da tiramisu-desserten også viste seg å være glimrende - passe bløt og passe søt og pyntet med druer , jordbær og sjokoladesausstriper - var måltidets trange innledning til en viss grad i ferd med å bli kompensert for . 
Fredags fruktsalat var av det traustere slaget med eple , druer , jordbær og kiwi , men frisk og god , og før de to hadde rukket å spise ferdig , ankom selveste kokken , slik at betjeningen , som nå var oppe i fem , kunne sette seg ved et ledig bord og spise middag før arbeidsdagen for alvor begynte . 
- Pussig , sa Robinson mens de ventet på regningen . 
- Det er mye å trekke for her , men samtidig får jeg en slags godhet for folk som forsøker å redde stumpene og på en riktig nok litt klønete måte klarer å få meg til å oppleve at stedet tross alt vil meg vel . 
- Hmmmm , sa Fredag . 
- Sikker på at du ikke er litt vel forståelsesfull nå ? 
Men la gå , maten var god , doen ok og prisnivået greit , så jeg skal la tvilen komme Per Bacco Osteria til gode denne gang . 
Men bare denne . 
Møtes vi utenfor her i morgen presis klokka 15 ? 
58 hovedretter gjør den ikke til restaurant i toppsjiktet Indi Spice burde ikke ligge på topp-ti-lista i Oslo . 
- For moro skyld sjekket jeg Tripadvisor , sa Robinson på vei inn i lokalene som inntil i vår huset byens siste greske restaurant , nå Indi Spice . 
- Og den ligger faktisk på topp-10-lista av hovedstadens vel ellevehundre spisesteder ! 
- Jøss ! sa Fredag . 
- Jeg er skeptisk til slike lister , men nå blir jo dette ekstra spennende . 
Lokalene like ved Holbergs plass har beholdt de hvite « greske » veggene , men fått nytt møblement - blant annet noen i overkant prangende stoler . 
De indiske elementene for øvrig ivaretas av orientalske lamper , bilder og gjenstander , og kjøkkenet har selvfølgelig blitt utstyrt med en tandooriovn . 
60 hovedretter Den svært omfattende menyen på Indi Spice byr i hovedsak på retter fra det nordindiske kjøkkenet , og skiller seg således ikke ut fra andre indiske spisesteder i hovedstaden . 
- Hva er husets spesialiteter , undret Robinson , etter å ha vært gjennom bortimot 60 hovedretter . 
En hyggelig kelner kunne fortelle at tandoorirettene er populære , at de har mange gode vegetarretter , og at husets Rogan Josh , en populær lammerett fra Kashmir , får svært gode tilbakemeldinger . 
- Men , la hun til . 
- Valget beror litt på styrkegrad . 
Hvis dere er glad i sterk mat , anbefaler jeg for eksempel ikke rettene med sauser basert på nøtter . 
Tandoori Robinson og Fredag , som ofte har forundret seg over at de fleste indiske restauranter opererer med styrkegrader uansett hva rettene er laget av , var takknemlige for veiledningen , og ble enige om å dele tre retter med styrkegrad medium pluss . 
En Aloo Gobhi , en vegetarrett med poteter og blomkål , en Murg Hariyali Tikka , en kyllingrett fra tandooriovnen , samt husets anbefaling , den klassiske lammegryta Rogan Josh . 
Lyst til å skjønne mer av indisk mat ? 
Her får du et lynkurs i indisk matkultur på kjøpet . 
I tillegg ble det bestilt to typer indisk brød , en raita , og øl av merket Kingfisher . 
Alt kom på bordet samtidig , i indiske serveringsfat over telys , og så riktig lekkert ut . 
- Jeg foreslår at dere tar litt av hvert på tallerkenen samtidig , sa kelneren , og tilføyde at det spennende med indisk mat er hvordan de forskjellige smakene jobber sammen . 
Velduftende og smakssterk Robinson og Fredag fulgte rådet , og gikk løs på de velduftende rettende . 
De rykende varme kyllingbitene var marinert i yoghurt med grønn chili , mynte og koriander hvilket ga dem en intens grønn farge og en nydelig , frisk smak . 
Kyllingkjøttet var mørt , og den tilhørende sausen var smakssterk og myk på samme tid . 
Lammet kunne vært mørere , og var litt stramt på smak , syntes Robinson , men sausen var upåklagelig , med hint av blant annet kardemomme og nellik . 
- Hva tenker du om styrkegraden ? undret Fredag , som hadde fått en liten skål med finhakket fersk grønn chili ved siden av , i tilfelle det ikke skulle monne . 
- For meg er dette perfekt , sa Robinson . 
- Hot , men ikke slik at man brenner seg . 
Vrient med styrkegrad 
- Jeg kan nok gå opp et hakk neste gang , sa Fredag . 
Den klassiske vegetarretten , en curry basert på blomkål og poteter , var også nydelig på smak , men Fredag savnet litt motstand . 
Robinson sa seg enig . 
- Blomkålen hadde vunnet på å være litt mindre kokt . 
Porsjonene er rause på Indi Spice , og det var ikke noe å si på tilbehøret bestående av raita , gjæret nan og ugjæret paratha . 
En svært hyggelig og informativ kelner fulgte oppmerksomt med , sørget for indisk øl i glassene under måltidets gang , og serverte en helt grei pasjonsfrukt- og mangosorbé ved måltidets ende . 
Ikke i toppsjiktet 
- Men er vi enige i folkets dom , undret Robinson . 
- Altså ikke bare byens beste indiske , men en restaurant i hovedstadens absolutte toppsjikt ? 
- Neppe , sa Fredag . 
- Men verd et besøk ! 
Ikke minst på grunn av svært hyggelig , imøtekommende og informativ service . 
Velg en tag for type anmeldelse ! 
En av disse : 
Havari på Tjuvholmen 
Lar du deg friste av turistfella på Tjuvholmen , blir du ranet og får kriminelt dårlig mat . 
Kald hvitvin , fersk sjømat og solskimrende bølgeskvulp . 
Det er det man vil ha en varm sommerdag i Oslo . 
Dermed fløt Robinson og Fredags tanker til restauranten i vannkanten på Tjuvholmen , området som er blitt hovedstadens nye spradearena . 
Da Tjuvholmen Sjømagasin åpnet i fjor var det fortsatt så mye byggekaos at man ikke fikk særlig følelse av Oslofjorden , men nå var alt kanskje på plass ? 
Det var tid for ettårskontrollen . 
— Kranene og betongklossene er her ennå , konstaterte Fredag småskuffet . 
— De har ikke lovet å være ferdige før i 2012 , så vi får vel se gjennom fingrene med at vi bare får sjøgløtt , sa Robinson . 
Sist var vi ikke helt imponert over servicen eller det kulinariske nivået . 
Forhåpentligvis har de fått orden på innkjøringsproblemene nå . 
Tjuvholmen Sjømagasin er et lokale på 1000 kvadratmeter , delt i flere halvetasjer , med en hovedspisesal der det er plass til flere hundre mennesker . 
Da Robinson og Fredag ankom var det slunkent , men i løpet av en time var det nesten fullt . 
Klientellet denne dagen var mest turister , foruten noen bord med brautende forretningsmenn . 
Kanskje tiltrakk sistnevnte seg all oppmerksomheten fra servitørene , for Robinson og Fredag fikk den i hvert fall ikke . 
I over 20 minutter var det verken vann , brød eller menyer på bordet , og å få et glass champagne tok en evighet . 
— Den billigste hovedretten koster 285 kroner . 
Da er det uakseptabelt å ha så elendig service , sa Robinson . 
— La meg muntre deg opp med østers , sa Fredag , og siden ting så ut til å ta tid , bestilte de like godt et dusin . 
De fikk seks østers fra den franske produsenten Guillardeau og seks fra russiske Tsarskaya , to navn som får pulsen til å slå raskere blant sjømatelskere . 
Verdens beste østers trenger knapt tilbehør , men noe litt mer oppfinnsomt enn en klunk rødvinseddik med litt sjalottløk i , kunne kjøkkenet gjerne kostet på seg . 
Halvveis gjennom dusinet var champagneglassene tomme , og det var ikke mulig å få kontakt med servitøren for å få noe mer å drikke . 
Til forrettene hadde de valgt den organiske rieslingen fra Bott Geyl . 
Når den endelig ble åpnet og servert , var den feiltemperert . 
Irritasjonen hos våre to spisevenner fortsatte å stige , men ble midlertidig punktert av to oppsiktsvekkende vakre forretter . 
Fredags ceviche av kamskjell , reker og laks og Robinsons grillede kongekrabbe og glaserte kalvebrissel var begge praktfullt dandert med sommerfarger og spiselige blomster . 
Men skinnet bedrar . 
— Cevichen smaker sursild . 
Alt smaker sur , sur lake . 
— Brisselen er overstekt og krabben er dvask og usaltet . 
Hovedrettene var en ytterligere nedtur . 
Robinson hadde valgt « Breiflabb Rossini » , fiskevarianten av den berømte biffretten . 
Den kom servert på en nitrist skive brioche , som hadde gått i oppløsning i den klissete sausen , en saus som verken smakte madeira eller trøffel som lovet . 
Selve fisken var fullstendig feiltilberedt , den var seig og træen , og i stedet for grillsmak hadde den en påfallende eim av hickoryessens . 
Gåseleveren var direkte mishandlet og dekket av svart skorpe . 
Fredags kveite var om mulig enda verre . 
Den var ihjelgrillet og tørr som en fiskeskinns- sko fra 1944 . 
Etter et par uappetittlige munnfuller ga de opp , og bestilte dessert i stedet . 
— Jordbær med melkepudding kan vel ikke gå galt , sa Fredag håpefullt . 
Men tok feil . 
I et mislykket forsøk på gastrokjemi hadde kokken framstilt pulver av frysetørret basilikumolje . 
Den store hvite pulverhaugen smeltet raskt , og brått lå jordbærene og puddingen badet i en guffen dam av grønn olje . 
Også Robinsons absurd udelikate sjokoladeterrine — hvordan er det mulig ? — var utstyrt med store mengder pulver , laget av frysetørret pistasj . 
— For et latterlig måltid , sa Robinson og så provosert på regningen . 
— Det eneste bra var østersen . 
Resten var svinedyrt og vondt . 
— Dette stedet har åpenbart blitt ei melkeku for lettlurte turister som tror all mat er dyr og dårlig i Norge . 
Jeg blir helt flau . 
Trygt og godt 
Nytt år , ny meny og nye eiere . 
Likevel er nivået det samme gamle på Südøst . 
Da Südøst åpnet for snart fem år siden , var dette stedet å se og bli sett . 
Restauranten og baren fintfolk valfartet til fra hele Oslo . 
Finansfiffen holdt møter over en treretter , kultureliten skålte i edle dråper , mens det litt yngre , men desto hippere Grünerløkka-folket , hang i baren . 
Glansen har naturlig nok falmet noe , utelivsbransjen er ikke nådig i så måte . 
- Jeg er ikke så opptatt av det , sa Fredag . 
- Jeg er mer spent på om nivået på maten har endret seg siden vi var her sist . 
En ting som har skjedd er at tidligere eier Jens Ulltveit Moe i fjor høst solgte stedet . 
De nye eierne heter Pang Fai Ngan , Yat Fung Chiang og Pang Ching Ngan , uten at det ser ut til å ha påvirket kjøkkenet i særlig grad . 
- Nei , dette ser snarere ut som kontinentalt , med inspirasjon fra Midtøsten , mente Fredag og bestilte kyllingterinne med foie gras og kastanjeconfiture , etterfulgt av grillet lam med fylte vinblader , humus og tomatchutney . 
Fredag lot seg friste av bakt breiflabb med grønn asparges , svart ris , rød paprikapuré og safransaus til hovedrett , og ristede kamskjell med chorizopølse til forrett . 
Det siste ble bestilt til tross for at servitøren ga klar beskjed om at det ikke var en favoritt . 
- Var skjellene ikke noe tess ? undret Robinson . 
- De smaker bra , men chorizoen dominerer fullstendig . 
Kamskjell har en skjør smak og må behandles med varsomhet . 
Jeg skulle hørt på servitøren , sa Fredag . 
Robinsons forrett kom bedre ut . 
Kastanjesyltetøyet kunne med fordel vært mindre søtt , men sto seg likevel godt mot den feite , rillette-aktige kyllingen . 
Robinson var fornøyd , men det varte ikke lenge . 
- Hva er dette for noe ? 
Snakk om kokketabbe ! 
Jeg har antakeligvis fått det eldste lammet i flokken . 
Dette er tørt og seigt , sukket Robinson . 
- Synd , for smaken er ypperlig , både på kjøtt og tilbehør . 
Fredags breiflabb kom heldigere ut . 
Fisken var saftig , smakfull og de små bitene av spekeskinke den var rullet i gjorde et godt stykke fisk til en interessant smaksopplevelse . 
Tilbehøret var ikke bare fargerikt , det ga også smaksløkene noe å hygge seg med . 
Å finne ei flaske vin som både går til hvit fisk og grillet lam var en utfordring . 
Alternativet servitøren kom med var så høyt priset , at Robinson og Fredag valgte hver sitt glass , henholdsvis Barbera " d'Alba " til lammet og en petit Chablis til fisken . 
Det er tross alt januar . 
Dessertene var med på å dra opp . 
Både Robinsons sjokoladefondant med syrlig mandarin- og pasjonsfruktsorbet og macadamiamakroner , og Fredags banan- og karamellis servert på en valnøttbunn , gikk ned uten andre opphold enn små , stille fornøyde sukk . 
- Lokalene er fremdeles elegante , servicen er effektiv og maten er ... ja , hva synes du ? spurte Fredag . 
- Med unntak av en alvorlig blunder , et lam som virkelig må tygges så mange ganger som vi lærte på barneskolen for å få ned , er dette bra , sa Robinson . 
- Men det er stadig rom for forbedringer . 
Oslos lyse side 
Italienerne har inntatt Tjuvholmen . 
- Dette har blitt rene « Restaurant Row » , sa Robinson på vei utover langs Brygge-gangen på Tjuvholmen . 
- Og helt klart stedet å se og bli sett i sommer , kommenterte Fredag . 
For merkevarefaktoren er påfallende høy , snittalderen forholdsvis lav , og dråpene i glassene ofte av eksklusivt slag på byens hippeste solside . 
Siste skudd på stammen i denne nye bydelen er nok en avlegger fra Olivia-familien . 
Den italienske restauranten ligger inneklemt mellom de noe mer prangende Bølgen og Moi og Bygdøy Allé Restaurant ( BAR ) , men når du går inn , åpenbarer seg et stort og smakfullt lokale , med flere peiser , mengder av stearinlys , duse farger , kurvstoler , fløyelssofaer og store veggfotografier med motiver fra Venezia . 
Mot Tjuvholmen allé finnes sågar en liten , sympatisk delika-tesseavdeling som selger italienske oster , pølser og skinke , samt et stort utvalg av « Pizza al Taglio » , pizzabiter til vektpris . 
Været og årstida tatt i betraktning valgte Robinson og Fredag å sitte ute , og ble raskt tatt hånd om av en hyggelig servitør som kunne fortelle at menyen her er noe mer omfattende enn på de to andre Olivia-restaurantene i hovedstaden . 
En av husets spesialiteter er « Bistecca alla Fiorentina » , 500 gram grillet T-bone steak , som gjerne kan - og kanskje bør - deles mellom to . 
Robinson konstaterte imidlertid at brorparten av rettene også her er pizza og pasta , og foreslo en pizza på deling i stedet for klassiske forretter som carpaccio eller caprese . 
Fredag ble med på en « Prosciutto de Parma » , pizza med tomat , mozzarella , parmaskinke , pinjekjerner , ruccola og parmesan , samt ei flaske Barbera del Monferrato Maraia ( 2009 ) - det siste et godt valg , det første ikke . 
For pizzaen gjorde ikke mye av seg , sausen hadde verken sting eller snert , og til en pris av 179 kroner kunne pizzakokken gjerne vært rausere med pålegget . 
Fredag satset på at neste rett , en « Penne al Pollo Umbriaco » , ville rette opp den litt leie starten . 
Det gjorde den også . 
Foruten pasta og kylling besto den av bacon , hvitløk , basilikum , persille og fløte , og ble servert med et stykke focaccia . 
- Ikke noe å si på smaken , men pastaen kunne kanskje vært en tanke varmere . 
Og 179 kroner er litt i stiveste laget for en pastarett , sa Fredag . 
Robinson hadde bestilt en « Entrecôte grigliata » , et perfekt stekt kjøttstykke , servert med en smakfull og fyldig barolosaus og parmesansmør , som også falt i smak . 
- Mørt , godt og saftig - men er dette entrecôte ? undret Robinson , og studerte kjøttet som var helt fritt for fett- marmorering . 
Tilbehøret , bestående av pannestekte poteter og marinerte og ovnsbakte cherrytomater , fikk også godt skussmål . 
- Så langt , en blandet opplevelse . 
Hvor går vi nå , undret Robinson og studerte dessertmenyen . 
- Sommer er lik jordbær for mitt vedkommende , sa Fredag , og valgte en balsamicomarinert variant med mascarponekrem , som skulle vise seg å bli en frisk og god avslutning . 
Etter litt rådslagning med servitøren endte Robinson opp med en italiensk sjokoladefondant med bringebærcoulis og vaniljeis . 
Igjen hadde Robinson trukket det korteste strået . 
Kaka var ok , men til forveksling lik den du får på utallige andre norske restauranter i dag . 
- Hva blir konklusjonen da ? lurte Fredag . 
- Kjedelig pizza , ok pasta , men en svært god kjøttrett ? 
En firestjerner under tvil , spør du meg , sa Robinson . 
- Enig . 
Det finnes mange restauranter å velge mellom i hovedstaden , etter hvert også på Tjuvholmen . 
Likevel tror jeg Olivia vil klare seg her ute , lokalene er flotte og beliggenheten fin . 
Men hvorfor ikke utfordre både seg selv og sine gjester litt mer i matveien ? 
Robinson nikket og tømte vinglasset . 
- Maten er ok , men står ikke helt i forhold til beliggenheten , sa Fredag , lukket øynene og nøt de siste , varme strålene fra kveldssola . 
Superbra nykommer på Aker Brygge Tapashi - asiatiske tapas - på høyt nivå . 
- Japan møter Korea , det kan da ikke bli annet enn et vellykket treff , mente Fredag og smilte fornøyd . 
Åstedet for den asiatiske sammenslåingen var nyåpnede Huy Tapashi & Noodles på Aker Brygge , med Beach Club som nærmeste nabo , og bare en liten bru unna Tjuvholmen der moderrestauranten Mr. Bay holder hus . 
En restaurant som har reist til andre asiatiske kjøkken , nærmere bestemt det thailandske og vietnamesiske . 
Sola varmet opp senhøstettermiddagen nok til at kvelden kunne begynne utendørs . 
- Et stort pluss i denne delen av byen . 
Det er uteserveringen som trekker folk , og innelokalene er gjerne små . 
Hvilket også er tilfelle her , sa Robinson som hadde kikket inn i et ganske lite lokale , minimalistisk og holdt i delikate bruntoner . 
Ute fristet gode stoler der pledd allerede lå klart for solnedgang . 
Moderne og tradisjonelt 
Før savnet hadde meldt seg , var servitøren på pletten , og det tok ikke mange minutter før kald , hvit Poully Fume var i glasset , og Robinson og Fredag kunne gjøre dypdykk i menyen . 
Kjøkkensjef 
Lee er fra Sør-Korea og har kombinert moderne kokkekunnskap med det tradisjonelle koreanske og japanske - kjøkken . 
Et nyord står på menyen , tapashi , som rett og slett er asiatisk tapas , i tillegg lokkes det med fusion sushi , nudler og asiatiske bun burgere . 
- Burger er kanskje det som frister minst , mens alle tapashi-rettene kunne gjerne bli satt på bordet , mente Fredag , og bestemte til slutt at sjefen Lee skulle få ta valget for dem , i form av sjefens 5 retter . 
For to personer . 
- De reklamerer med at dette er småretter skapt for deling , som de gjør både i Japan og Sør-Korea , men hver enkelt rett er høyt priset , så dette bør være en grei deal , sa Robinson , og lot en servicevennlig servitør stå for vinanbefalingen . 
- Jacobus Riesling , en vin med både nok syre og god frukt , som passer til alle rettene i pakka , foreslo servitøren , og fortet seg å åpne ei flaske , for å tilby smaksprøve . 
- Elegant og tørr , kunne Robinson melde . 
Og mens livet gikk sin gang på Aker Brygge , kom lakseceviche med ingefærsoyasaus til bordet . 
Med sprø lakseskinn-chips , som ifølge servitøren var fantastisk . 
- Jeg er skeptisk , sa Fredag , og tok første tygg . 
Fantastisk godt 
- Fantastisk godt , sa Fredag og nøt resten . 
Det tok ikke lange tiden før et nytt fat , med to av hovedrettene , kom på bordet . 
Og så kom udon nudlene . 
- Dette stresser meg , hvordan rekke å spise alt mens det er varmt , sa Fredag som allerede hadde begynt på burgeren . 
Eller burger og burger . 
En tynn , panert kyllingfilét omsluttet av et type pitabrød . 
Både Fredag og Robinson var skjønt enige om at det var blant de bedre burgerne de noen gang hadde spist . 
Godt krydret med sting av koreansk chili og koriander , sprøtt og annerledes . 
Deretter falt valget på nudlene . 
Høyt nivå Tjukke , med god tyggemotstand , riktignok ikke med mer enn to scampier og fire blåskjell , men med søt-sure smaker som brakte fram mmm-ing på høyt nivå . 
Velg en tag for type anmeldelse ! 
En av disse : 
- Jeg spiser for fort så ikke oksespydene skal bli kalde , stønnet Robinson og ønsket seg retter som hadde kommet en etter en , med god tid til å nyte hver enkelt . 
Noe de så definitivt hadde fortjent . 
- Mørere blir det ikke , og igjen spennende og nydelig krydret , surt og søtt og sterkt , men likevel kommer kjøttsmaken til sin rett . 
Det eneste minuset er at det nå er blitt kaldt , forkynte Fredag . 
- Tapasens forbannelse . 
Men sånn det står i menyen så jeg for meg en femretter , og ikke at alt skulle komme samtidig . 
Det ville jeg gjerne hatt beskjed om på forhånd , sa Robinson . 
Nydelig dessert 
- Nå har vi bare dessert igjen , og jeg har ikke engang rukket å drikke mer enn noen slurker vin , sa Fredag , og ba servitøren vente lenge og vel med desserten . 
Og etter at sola var forsvunnet og teppene kom til nytte , ble en kanne jasminte servert til en lett , frisk - og ikke for søt ostekake , og Fredag konkluderte med at møtet mellom Japan og Korea hadde pirret de fleste smaksløker på den aller beste måte . 
Milde Madras ! 
Folka bak restauranten New Delhi kan kunsten å skryte . 
I tillegg lager de god mat . 
- Har vi ikke sett ham før ? undret Fredag , etter å ha blitt ønsket velkommen av en staselig eldre herre med blå turban og langt hvitt skjegg . 
Robinson nikket . 
Ganske riktig , for den hyggelige herren viste seg å være selveste Gurdial Singh , mannen som ble Norges første indiske kokk og kjøkkensjef da han gjorde sin entré i Oslos restaurantverden på begynnelsen av 80-tallet . 
Siden har familien Singh fra Punjab drevet flere restauranter på skiftende adresser i hovedstaden . 
Nå holder de hus i lokaler i Øvre Slottsgate , hvor det er høyt under taket og veggene prydes av både abstrakt og figurativ kunst som får tankene til å fly mot det indiske subkontinentet . 
Stemningen er varm og sympatisk . 
Servicen hyggelig . 
Og selvbildet deilig unorsk . 
- Nei , beskjedenhet står ikke fremst her , sa Robinson , og siterte fra førstesida i menyen : 
« Antagelig landets beste indiske restaurant » . 
- Om det stemmer , vil snart vise seg . 
Herr Singh hadde overlatt ansvaret til en effektiv sarikledd servitør , som tok bestilling på indisk øl og anbefalte Cobra framfor Kingfisher Menyen byr på retter fra hele India , men det er klassikere fra det punjabske kjøkkenet som dominerer . 
I stedet for to forretter ble det bestilt en vegetarrett på deling . 
Aloo Gobi er en klassiker fra Punjab bestående av poteter og blomkål . 
I utgangspunktet kan det høres tamt ut , men som i de fleste indiske retter er det krydderblandingene som avgjør . 
New Delhi opererer med fem styrkegrader , hvor « Madras » ligger midt på treet . 
Dette passet Robinson og Fredag utmerket . 
Retten var aromatisk og passe sterk , blomkålbukettene hadde fått beholde både sprøhet og spenst , men litt mer motstand i potetene hadde gjort seg . 
Til hovedrett ble det valgt en grillrett fra tandoori-ovnen og en curryrett , samt nanbrød og raita . 
Det rykende ferske nanbrødet som kom på bordet var både luftig og smakfullt , sprøtt utenpå og mykt inni . 
Husets Garlic Kebab , også kalt « grønn kylling » er en av Singhs signaturretter . 
Beinfrie kyllingbiter marineres i rikelig med hvitløk , grønn chili og fersk koriander , grilles på spidd i den glovarme tandoori-ovnen , og serveres med ris og saus . 
Retten er testet tidligere og har falt i smak . 
Men var kyllingen litt tam i smak denne gangen ? undret Robinson . 
- Jo , sa Fredag . 
- Neste gang går vi et hakk opp på styrkeskalaen . 
Forrett nummer to , Pepper Chicken , som ifølge menyen skulle være en sterk affære , var også overraskende mild . 
Kyllingen var mør , rikelig med svart pepper ga sausen sting , den var aromatisk og god på smak , men langt fra sterk , konkluderte Fredag og brukte en bit av det luftige , delikate nanbrødet for å få med seg resten av sausen . 
Som avslutning på et hyggelig måltid , mildere enn forventet , og uten store overraskelser , valgte Robinson og Fredag Gulab Jamun , en populær indisk søtsak bestående av friterte melkekuler , og Kheer , laget av ris , melk og sukker ispedd nøtter og rosiner . 
Søtt og godt , lød den unisone dommen . 
- Summa summarum et sympatisk spisested med god mat , oppsummerte Fredag . 
- Men om dette virkelig er en av landets beste indiske restauranter , er jeg usikker på . 
- Det er jeg også , sa Robinson . 
- Men nanbrødet er i særklasse . 
Det er garantert et av de beste jeg har smakt . 
Her til lands , i hvert fall . 
Stjerne i sikte 
De rike har det godt . 
Bagatelle er tilbake på topp . 
Hørte vi Michelin ? 
Bagatelle er tilbake med en smak av Michelin . 
Robinson så seg rundt . 
På kunsten . 
På de andre gjestene som satt rett i ryggen ved de store , runde bordene . 
- Elegant , dannet , elevert , høytidelig - det er mange adjektiver som passer bedre enn koselig , slo Robinson fast . 
Fredag nikket . 
- Akkurat der er alt som før . 
Bagatelle har aldri vært stedet for de uformelle sammenkomstene . 
Nei , her har kelnerne hvite hansker , og hver eneste rett fra kjøkkenet blir båret til bordet som de var verd sin vekt i gull . 
Og det er de vel nesten også . 
Oslos eldste og desidert best kjente gourmetrestaurant har aldri vært noe for sultne gjester på lavbudsjett . 
En endring i menyen gjør at prisnivået kanskje er høyere enn noen gang . 
- Vi hadde à la carte en stund , men i fjor høst endret vi det til en fast åtte-rettersmeny , fortalte en hyggelig og svært korrekt servitør . 
Sagt på en annen måte : du kan ikke stikke innom for å ta deg en forrett og / eller en hovedrett , her begrenser valget seg til åtte eller elleve retter , til henholdsvis kroner 1350 eller 1950 per hode . 
- Det vil si , sa den stadig tilstedeværende servitøren : 
- Det går an å bestille seks retter , hvis dere ikke er veldig sultne . 
- Og da blir prisen ? - 1250 . 
- Altså hundre kroner mindre . 
Ei pølse i slaktetida , sa Robinson . 
- Vi tar åtte-retteren . 
Hvis du lar deg skremme av prisnivået på maten , bør du ikke engang åpne vinkartet . 
Eller rettere sagt vinbøkene , en innbundet skinnsak for musserende og hvitt , og én for rødt . 
Det skal mer til for å skremme Robinson og Fredag , men det visste ikke vår elskverdige servitør , som var rask med å tilføye at vi var helt trygge selv om vi valgte drikke fra de laveste hyllene . 
- Ingenting vi serverer her er dårlig , sa hun ettertrykkelig . 
Valget falt på en hvit burgunder av typen Domaine Roulot 2008 ( kr 650 ) til den første delen av menyen , og ei flaske Barbera " d'Alba " årgang 2009 fra Vajra ( kr 625 ) til den andre delen . 
Gode valg , skulle det etter hvert vise seg . 
Så kom de på rekke og rad . 
Godbitene . 
Smaksopplevelsene . 
De tause , bekreftende nikkene etterfulgt av fornøyde grynt . 
Mens Frank Sinatra og Diana Krall nynnet diskret i bakgrunnen , ble de stive omgivelsene mindre dominerende , prisnivået føltes slett ikke ubehagelig , nei , det føltes faktisk naturlig . 
Hvorfor ? 
Hør bare : 
Carpaccio av røykt wagyu-okse med posjert sjøkreps og toppet med hvitløkchips og russisk kaviar . 
Et enormt kamskjell , servert på stekt kålrot med vaktelegg og tilsatt pekingandbuljong . 
Et stykke perfekt varmebehandlet kveite , med sprø brødskorpe , kongekrabbe og eplekuler i en himmelsk beurre blanc . 
Gåseleverterrine med gelé av grapefrukt og appelsin , svarte trøfler og sukkerspinn med pistasj . 
Indrefilet av kalv med jordskokkpuré , steinsopp og dillsmør . 
Lammerulade med selleri-rotpuré , stekt brissel og tyttebær i ymse varianter . 
Og til slutt to desserter : 
Tranebærgelé og ditto sorbet , med en semifreddo på Gran Marnier , og sjokolade nemesis , det vil si sjokolademousse og -kake med multesorbet . 
Og selvfølgelig , noen uimotståelige biter av petit four som et slags utropstegn etter siste punktum . 
- Du får det du betaler for , sa Robinson . 
- I den nesten endeløse rekken av nesten ubeskrivelige delikatesser , var det bare én ting som ikke sto til topp karakter : kalven kunne vært et hakk mørere . 
Jeg er imidlertid tilbøyelig til å tro at det skyldes uflaks . 
Nivået på alt det andre er så skyhøyt at det skulle tilsi noe sånt . 
- Jeg heller også mot det . 
Når hele gildet ramses opp , kan det hele virke nesten overveldende . 
Men Derrick Styczek - Bagatelles amerikanske kjøkkensjef - og hans stab er gastronomiske balansekunstnere . 
Det høres kanskje voldsomt ut - og det er det . 
Voldsomt godt ! sa Fredag . 
- Og prisnivået ? 
- Det koster , bevares , men kvaliteten forsvarer prisen , sa Fredag . 
Robinson nikket . 
- Og så må jeg innrømme at jeg har litt sans for hele pakka . 
De behagelige og kunnskapsrike servitørene som er der når de trengs , men aldri virker innpåslitne . 
Den dannede rammen passer også bra , dette er nærmest et tempel der den edle kokekunst dyrkes . 
Er det ikke i mars Michelinstjernene deles ut ? 
Skulle ikke forundre meg om Bagatelle nå vinner tilbake den andre stjerna de mistet , mente Robinson.• robinson & fredag ; @ dagbladet.no 
Velg en tag for type anmeldelse ! 
En av disse : 
Litt smakløst New Orleans skryter av å være Oslos eneste kreolske restaurant . 
Kanskje det er der problemet ligger ? 
Januar er godt egnet til å trekke sørover - også hva mat angår . 
Mens kulda biter i fjeset , er det godt å la varmen bre seg fra innsida og ut ved å innta noe sterkt og smaksrikt . 
- Kreolsk mat kan jo være fantastisk godt , og det lukter virkelig New Orleans her , sa Fredag , som flere ganger har hatt gleden av å teste originalvarene i Louisiana . 
- Vi har også hatt gode erfaringer fra tidligere besøk her , så dette bør bli bra , sa Robinson optimistisk . 
Det ble det ikke . 
- Hvis dere vil prøve det kreolske kjøkkenet , vil jeg anbefale våre spesialiteter , sa en hyggelig , effektiv og kunnskapsrik servitør . 
Da står valget mellom suppa Gumbo YaYa , klassikeren Jambalaya - her helt uten noen innslag fra havet - og Tiger ribs , det vil si grillet svineribbe . 
Robinson valgte Jambalaya ( kr 185 ) , mens Fredag lot seg friste av ribbe ( kr 289 ) til tross for at jula fremdeles satt frisk i minne . 
- Selv om råmaterialet er det samme , minner ikke den kreolske ribba mye om den norske , trauste varianten , mente Fredag . 
Det er ikke noe problem å finne en vin som går til kraftig krydret mat , vinkartet avslørte at man hadde tatt hensyn til det . 
Men i stedet for å gamble , kjørte Robinson og Fredag safe , fulgte servitørens råd og valgte øl . 
Fredags forrett var Gumbo Cup ( 72 ) , en tjukk suppe med Andouille-pølse og kylling . 
Også Robinson mente suppe passet bra på denne sure vinterdagen , og valgte en kremet variant basert på søtpotet . 
- Oj , der fant jeg en kyllingbit ! sa Fredag overrasket , etter å ha svelget unna flere skjeer av den dypbrune væsken . 
- Og her var det jaggu et par små pølsebiter også . 
Men smaken er det ikke noe å si på . 
Robinsons forrett kom dårligere ut . 
- Det smaker greit nok , men jeg må innrømme at jeg får en følelse av dette er basert på halvfabrikata . 
En grusom anklage som ikke kan bevises , og jeg kan ta helt feil . 
Men at den assosiasjonen melder seg øyeblikkelig , er ikke bra , mente Robinson . 
Da hovedrettene kom på bordet , sank stemningen ytterligere . 
Fredags Tiger ribs var så kraftig grillet at den stedvis var forkullet . 
Tilbehøret besto av stekte poteter , coleslaw og stuet mais , og fikk « godkjent » , men heller ikke mer . 
Robinsons Jambalaya var kort og brutalt sagt kjedelig . 
Denne retten , som kan være en eksplosjon av smak , var like flat og kjedelig som den så ut . 
Kjøttet var begrenset til pølse , og kokken hadde ikke vært spesielt sjenerøs med den . 
Men ris og « kreolsaus » ( les : tomatsaus ) var det desto mer av . 
Resultatet ble at retten både så - og smakte - som ris med pølsebiter i ketchup . 
Med en prislapp nær 200 kroner er det direkte uforskammet . 
- Får håpe desserten er med på å heve nivået , sa Robinson . 
Fredag nikket sakte . 
- Det kan nesten bare gå en vei herfra . 
Det gjorde det også , selv om verken ostekake eller Key Lime Pie kommer til å bli husket ganske lenge . 
- Frister det å ta turen til New Orleans igjen ? spurte Robinson . 
- Til New Orleans i USA - absolutt . 
Men hvis jeg skal ta turen til avleggeren i Oslo sentrum , må det skje drastiske ting på kjøkkenet . 
Det hjelper lite med flott beliggenhet og god service når maten ikke holder mål , sa Fredag oppgitt . 
- New Orleans har monopol på kreolsk mat i hovedstaden for tiden . 
Og monopoler er aldri bra , sa Robinson . 
- Her trengs konkurranse - og det fort . 
Kjellerkos 
Høy kvalitet , sympatiske priser ; ikke rart det er trangt om plassen hos Stiansen . 
- Oi , se her ! sa Robinson , på vei ned de bratte trappene til kjellerlokalene i Statholdergården . 
- Ja , dette er nytt , bemerket Fredag . 
For nå kommer man rett inn i en vinkjeller hvor godsakene ligger på utstilling . 
Etter et opphold grunnet Anette Stiansens tragiske bortgang i fjor , gjenåpnet restauranten i januar , i en oppgradert tapning . 
Nå har datteren Natascha inntatt rollen som hovmester på Statholderens Mat & Vinkjeller , mens far , sjefkokken Bent Stiansen , Norges første Bocuse d ? 
Or-mester , fremdeles har overoppsynet med all maten - både under stukkaturen på gateplan og under de buede hvelvene fra 1600-tallet en trapp ned . 
Et blikk på menyen viste at prisnivået også fremdeles ligger en god del under dét ovenpå , selv vinene - hele 500 i tallet - er 25 prosent rimeligere her . 
En vennlig og imøtekommende kelner brakte to glass Sancerre til bordet , og anbefalte husets spesialitet , en tiretters meny , som skifter tema hver sjette uke . 
Men de fleste rettene finnes også à la carte , så Robinson og Fredag valgte færre smaker denne gangen , og komponerte hver sin treretters . 
Fredag nøt både synet og duften av sin blåskjell- og kokossuppe med skjell- og scampiwonton . 
Smaken var også upåklagelig , deigknyttene fyldige og smaksrike , en fin kombinasjon av Norge og Sørøst-Asia . 
Robinson hadde valgt en andeleverterrine spekket med anderillette og steinsopp , servert med kvedepuré , granateple , salte pekannøtter , salat og sabadressing . 
Et lite nytelsesstønn kom fra Robinson etter første munnfull . 
- En smaksfest ! 
Uanstrengt , elegant og veldig godt ! 
Fredags hovedrett besto av lettristet torsk med ertepuré og hvitløkskum , sautert spisskål og soya-hvitløksky , samt en « pytt i panne » bestående av blant annet poteter og artisjokk . 
Det er høysesong for torsk , og det skinnstekte stykket som havnet på Fredags tallerken var fast , fint og flakete . 
Den søtlige ertepureen især - med et sting av bitterhet - var et nydelig følge . 
Robinson og Fredag hadde diskutert seg fram til ei flaske rødvin på deling , og havnet på en Ciacci Piccolomini d ? 
Aragona 2008 , litt kraftig til fisken , men perfekt til Robinsons indrefilet av okse , som ble servert med sautert spinat , syltede rødløk , bakt sellerirot og shiitakepuré og sjalottløksaus . 
- Jeg vet at det er en klisjé , men dette kjøttet er som smør , sa Robinson , smakte på tilbehøret , lukket øynene og sukket lykkelig . 
Nå er verken Robinson eller Fredag store fans av banansplitt , men etter et så langt vellykket måltid lot Fredag seg friste av det som i dessertmenyen kalles « Bananasplit anno 2011 » , en banankake med chilibakt ananas og sjokoladeiskrem . 
Det skulle vise seg å være en mektig avslutning , og kveldens eneste nedtur . 
Bitene av nonstop som hadde funnet vei inn i komposisjonen var bare forstyrrende , og sjokoladeisen kunne med fordel ha vært byttet ut med et friskere alternativ , som for eksempel en banansorbet . 
Robinson nøyde seg med å bestille husets petits fours , en kaffe og en cognac , og koste seg med den hjemmelagde konfekten . 
Bitene var nydelige å se på og nydelige på tunga . 
Jo da , Robinson og Fredag var godt fornøyde da de klatret opp den bratte trappa . 
I den grad finanskrisen rammet norsk restaurantbransje , synes det uansett å være over nå , og de eksklusive restaurantene kjører for full maskin . 
Greit å merke seg at det finnes steder som ligger lavere i pris , men som likevel serverer mat som uten problem kunne vært høyere priset . 
Ingen hemmelighet at Statholdergårdens kjeller tilhører denne eksklusive , lille gruppen . 
Her er det stort sett fullt uka gjennom . 
Fullt forståelig . 
På stasbesøk Statholdergaarden holder seg i tetsjiktet , men kan godt løsne snippen litt . 
- Jeg føler meg alltid litt som en klosset konfirmant når jeg kommer hit , sa Fredag . 
- Ja , det er litt som å være på besøk hos en rik , gammel grandtante . 
De tunge gardinene , barokkstukkaturen , hele den gammelmodige , høyborgerlige stilen . 
Man får lyst til å dobbeltsjekke at man har rene negler før hovmesteren kommer og inspiserer dem , svarte Robinson . 
- Men maten har bestandig vært fabelaktig her , ingen tvil om det , sa Fredag og grep forventningsfullt menyen . 
De gikk for kveldens femretter med tilhørende vinpakke , den klart beste løsningen prismessig . 
À la carte-menyen og startprisene i vinkjelleren er avskrekkende dyre i sammenlikning . 
Deilige små appetittvekkere kom susende inn til champagnen . 
De überprofesjonelle kelnerne gled umerkelig omkring med nesten overdreven respekt for andres intimsone , satte fra seg brød , fylte vann , børstet noen smuler , rettet en kniv . 
- Det er akkurat slike detaljer som skiller klinten fra hveten : 
At kurven med nystekt brød med en plethora av tilbehør er så fabelaktig at du gjerne kunne stoppet måltidet der , sa Fredag . 
Frøya-kamskjell med bouillabaissevinaigrette var en silkemyk innledning . 
Deretter kom kveldens kanskje beste rett , hummer med rødbetvariasjoner og erteskum . 
En suveren komposisjon der det mildt nøtteaktige ved hummeren gikk opp i en høyere enhet med jordtonene i rødbetene og ertene , alt føyet sammen av en uslåelig Künstler Riesling . 
- Det som imponerer med Bent Stiansens kjøkken er at de er knallharde klassisister samtidig som de hele tiden klarer å skape noe nytt . 
Det kan man ikke si om en del av de andre « franske » stjernestedene i Oslo som begynner å dra på åra , påpekte Robinson . 
- Stiansen faller ikke for trender , men stagnerer heller ikke , sa Fredag . 
Skinnstekt torsk med kantareller , brunet jordskokkpuré , epleskum , spisskål og sidersaus var et ypperlig eksempel . 
Lammefileten med tilbehør av gulrotkrem , spinat , perleløk og steinsoppsjy var litt mindre heldig . 
Den nokså blasse smaksprofilen klaffet heller ikke særlig godt med vinen , Chateau Cantinot 2005 , en meget god vin , men for dominerende i denne sammenhengen . 
Også vinvalget til osten var en liten skuffelse . 
Her ble det servert både portvin og en Auslese samtidig , og de skulle drikkes med annenhver ost . 
Men portvin tar knekken på det meste annet , og det framsto bare som en dårlig idé . 
Utvalget av norske og franske oster var derimot helt på høyden . 
Aprikoskompott og knekkebrød var kanskje litt uspennende tilbehør , her kunne man prøvd seg på noe mer minneverdig . 
- Det er bare menn her , konstaterte Robinson plutselig . 
- Sannelig , det er det faktisk , sa Fredag , eller nei , det er en kvinne helt bak der i den andre stua . 
- Ett enslig par blant alle forretningsmennene , smilte Robinson . 
Mens de smuglyttet til kjekkassamtaler om framtidig businesspartnerskap , tok de fatt på en umåtelig lekker dessert av manjarimousse med ripsterte , ripssorbet og ripscoulis . 
- Kveldens eneste innslag av pulver , den irriterende gastrokjemiske moten med å frysetørre og male opp hva det skal være . 
Men akkurat dette sjokoladepulveret fungerer utmerket , sa Robinson . 
- Og denne Auslesen , fra Willi Optiz , kommer virkelig til sin rett , sa Fredag . 
- Alt i alt har vi seilt gjennom denne kvelden som på en sky . 
Problemet er bare at alt er ørlite grann for stivt . 
Statholdergaarden hadde hatt godt av å røske opp en smule . 
Kanskje ville de da også tiltrukket seg et mer variert klientell , sa Robinson . 
- Men skål for Stiansen , som holder koken , konkluderte Fredag.• robinson & fredag ; @ dagbladet.no 
Velg en tag for type anmeldelse ! 
En av disse : 
Ny herremann i byen 
En asiat skiller seg ut i jungelen av grill- og kjederestauranter på Tjuvholmen . 
- Den enes død er den andres brød , sa Fredag og studerte menyen til nyåpnede Mr. Bay på Tjuvholmen . 
- Dette virker innbydende ! 
Lokalene huset inntil nylig Flukt , den første restauranten som etablerte seg på Tjuvholmen . 
Og som måtte stenge . 
Mr. Bay satser på sørøstasiatisk mat med innslag av klassisk fransk kjøkken , eller det de selv kaller « Asian Cuisine » . 
Menyen preges av både tradisjonelle thai og vietnamesiske retter , men også av lammekarré , indrefilet og foie gras . 
- Så langt har vi ligget lavt i terrenget , sa servitøren som en kommentar til det nesten folketomme lokalet . 
- Vi åpnet for ei drøy uke siden , men nå kommer vi snart for fullt . 
Både en smaksmeny på ni retter ( kr 449 ) og de to selskapsmenyene ( henholdsvis kr 389 og kr 578 ) fristet , men Robinson og Fredag valgte til slutt à la carte . 
Robinson begynte med Biffsalat ( kr 89 ) . 
- Er ikke det litt kjedelig ? lurte Fredag , men trakk replikken i det den klassiske nordthailandske retten kom på bordet . 
De tynne skivene av lun rosastekt indrefilet servert med hakket kyllingkjøtt , sitrongress , chili , koriander og lime - samt løk , agurk og tomater - innfridde hundre prosent . 
Friskt og aromatisk . 
Fredags forrett gjorde det ikke dårligere . 
Foie Gras med XO-saus ( kr 108 ) hørtes ut som et helfransk innslag . 
- Heller Saigon under fransk kolonistyre , foreslo Robinson da retten kom på bordet , lekkert dandert som « munnfuller » av avokado og marinert soya braisert andebryst toppet med lettstekt gåselever . 
Det hele på en liten sjø av søt soyasaus med edle dråper fra Cognac . 
En utsøkt smakskombinasjon av øst og vest som skapte skyhøye forventninger til resten av måltidet . 
Servitøren hadde skrytt av at Mr. Bay som en av de første restaurantene i Norge i høst , introduserer Estrella Damm , et lyst lagerøl brygget i Barcelona . 
Med 149 kroner for 0,75 liter er det ikke akkurat billig . 
Men smaken var slett ikke verst og gjorde seg fint til kombinasjonene av søte , syrlige og chilipikante smaker . 
Ville hovedrettene klare å leve opp til forventningene forrettene hadde skapt ? 
Grillet lammekarré ( kr 229 ) kom i form av koteletter på europeisk vis , men i en syrlig vietnamesisk tamarindsaus . 
En stor kullgrillet tigerreke akkompagnerte lammet , samt sauterte eggnudler , rå snittbønner , sukkererter , shitakesopp og squash - det hele smakstilsatt med chili , hvitløk og østerssaus . 
- Smak på dette , sa Robinson entusiastisk , etter å ha satt tennene i det møre lammekjøttet . 
Det gjaldt også Fredags valg : 
Østens Havsmak ( kr 259 ) . 
En overdådig anretning bestående av en halv hummer , kamskjell , tigerreker og breiflabb i en saus på tomat , chili , ingefær og hvitløk , samt asparges , østerssopp og enoki overdrysset med fersk karse og svarte sesamfrø . 
- Slik skal det være , sa Fredag og fisket ut en bit av hummerhalen . 
- Nydelig smak og konsistens . 
Som avslutning valgte Robinson husets mangopudding , mens Fredag gikk for hjemmelagede sorbet med ferske frukter . 
En fin avrunding , men Fredag skulle ønske at kokkene på asiatiske restauranter generelt - også her - kunne tenke kreativt når det gjelder dessertmenyen . 
Det har de definitivt gjort når det gjelder resten av menyen på Mr. Bay . 
- De har valgt en lur strategi , sa Robinson i det de passerte restaurantrekka langs sjøsiden av Aker Brygge . 
- For hvor mange restauranter tror du det finnes her ? 
- På Aker Brygge og Tjuvholmen til sammen tipper jeg femti , sa Fredag . 
- Og hvor mange byr på godsaker fra Det fjerne østen ? 
- Foruten indiske Agra ... eh , bare Mr. Bay ! 
- Nettopp . 
Den skiller seg ut . 
Og når det i tillegg serverer så eminent mat fortjener den nye misteren et langt liv på Tjuvholmen . 
Et must på Oslo øst På Vertshuset Østkantfolk er akevitten konge . 
Men den er ikke obligatorisk . 
Ikke helt . 
- Sjekk denne forretten , utbrøt Robinson og leste høyt , lett skrekkslagen : 
Akevittfjøl med to sorter akevitt , bøkling , røkt hval , akevitt- og urtegravet røye , røkte reinsdyrhjerter , skigardspølse , rømmesaus og rendalsflatbrød . 
- Ikke for å være feig , men sjansen på å være mett og uryddig i konsonantføringen allerede før hovedretten tar jeg altså ikke . 
Her blir det jordskokksuppe med lime og sprøstekt fenalår . 
Det høres da godt ut , det også ? 
- Absolutt , repliserte Fredag , som allerede hadde bestemt seg for kamskjell på gresskarpuré . 
- Men jeg innrømmer gjerne at kuskinn på veggen , bondeborgerlige spisestuemøbler og akevittreferanser overalt vekker øl- og akevittlysten i meg . 
Stedet holder seg jo til og med med egen akevittbar . 
- Heldigvis opererer de med et ok vinkart også , svarte Robinson . 
- Og da blir det lammefilet og litt rødvin på meg . 
Tar jeg feil hvis jeg tipper at du velger bakt kveite ? 
- Kveite , asparges og hvitvin . 
- Så får vi heller ta akevittsafarien utpå høsten når det blir tidlig mørkt uansett . 
I snaut ett år har Vertshuset Østkantfolk vært en tradisjons- og kvalitetsbevisst norsk matoase på Grønland , hovedstadens og antakelig landets mest kosmopolitiske og fargerike bydel . 
Med den 139 kroners « Dagens husmannskost » som stolpe i tilbudet - her kan du få alt fra elgkarbonader og flesk og duppe til raspeball og stekt hvalbiff - har det upretensiøse etablissementet vunnet mange venner , og en liten , men fristende à la carte gjør vertshuset ytterligere attraktivt . 
- Og kanskje holder det med to kjøttretter og to fiskeretter på hovedrettmenyen hvis alt smaker like bra som dette , smattet Robinson og nøt den varme , fyldige og smaksrike jordskokksuppa med de salte lammelårchipsene . 
Fredags ansiktsuttrykk røpte at også de stekte kamskjellene holdt mål , akkurat passe faste og servert med en vinaigrette som smakte diskret av honning . 
Uttrykket holdt seg stort sett gjennom hovedretten også . 
Kveiten var hvit og fast og skalldyrsausen god , men for salte jordskokkchips og et par litt for godt kokte aspargeser avstedkom noen små rykninger over neseryggen . 
- Uten at det på noen måte er snakk om ihjelkoking . 
Alt i alt er dette veldig bra , mente Fredag , mens Robinson koste seg skamløst med en saftig og perfekt rosastekt lammefilet i ivrig smaksdialog med ratatouille og mørk rosmarinsaus . 
- Nydelig . 
Det eneste jeg stiller meg tvilende til , er denne noe bastante mursteinen av en potet . 
Uansett hvordan den er blitt til , ville ovnsbakte småpoteter eller kokt fjellmandel vært mer etter min smak . 
En ung og åpenbart ikke veldig rutinert , men desto mer samvittighetsfull og blid servitør fastslo at menneskemager er skapt med et eget rom til dessert . 
Dermed valgte Robinson blåbærostekake med bærsaus , og kunne konstatere at den var av den lettere , ikke-rømmegrøtaktige typen og svært god . 
Fredag valgte å runde av med multepudding med sitronsorbé , og fikk en litt for kompakt pudding med god smak og en frisk sorbé . 
- Ikke et perfekt måltid , men Østkantfolk skal ha for å satse på kvalitetsmat i et originalt og trivelig miljø , lød konklusjonen . 
- Det er hyggelig med spisesteder som tør å legge lista litt opp uten å prise seg gjennom taket , så se ikke bort fra at jeg inviterer på raspeball på Grønland en torsdag i nær framtid . 
Med kefir og akevitt . 
Pris til egen bak Indiske Odisse severer litt for ordinær mat som koster litt for mye . 
- Solligata 2 - her har vi vært før . 
Da het restauranten SW20 og ga meg en av tidenes entrecôteopplevelser , mimret Robinson og lot blikket vandre omkring i Odissis grålyse og usedvanlig - til indisk restaurant å være - diskret dekorerte lokale . 
- Det var da og ikke nå , svarte Fredag usentimentalt . 
- Nå er spørsmålet om curry- og tandoorihungeren på beste vest er hylende nok til at nok en indisk satsing er liv laga . 
To faste tre-retters menyer , en ni-retter og en omfattende a la carte er iallfall offensiv satsing . 
- Amen , og til verket , sa Robinson . 
- Her blir det kanel / chili / hvitløksmarinert and som forrett og lam tikka masala som hovedrett . 
Du ? 
- Murgh mughlai - kylling marinert i sesamfrø , egg og lime - og Jhinga masala - tandoorigrillede kongereker i yoghurt og fløte - lød svaret , fulgt av et : 
- Men hva skal vi drikke når ingen av oss har lyst på øl og bare isvann blir litt kjedelig ? 
- De fleste vil ha øl , så vi har ikke mye vin , bare tre røde og tre hvite . 
Til gjengjeld går alle seks fint til det aller meste på menyen , sa servitøren , som praktiserte en pussig blanding av villet korrekthet og venninneaktig jovialitet i sin ivrige , men noe rufsete yrkesutøvelse . 
Robinson og Fredag valgte en Villa W tørr riesling , og til tross for at den ankom lunken i en kjøler som ikke hjalp veldig , ble den en behagelig om enn uspennende ledsager til de ikke altfor sterkt krydrede rettene . 
- Men 559 kroner er 4,4 ganger polprisen , dét er ikke pent , noterte Robinson , som fant de små , møre skivene med kald andefilet utmerkete i kombinasjon med tamarindchutneyens smak av plomme og kanel . 
Fredag var også tilfreds med forretten , men stusset over at kyllingen var fritert , noe menyen ikke hadde fortalt . 
Den opererte derimot med « frityrstekte kongerekker » , en stavefeil som utløste komiske og majestetsfornærmende bilder for Robinsons indre øye . 
Hovedrettene kom på bordet , supplert med litt for lunken ris og Peshawari naan , det tandoristekte brødet som er fylt med tørket frukt og nøtter og nesten er for en kake å regne . 
Som søt smakskontrast til godt lam , men litt for hardt varmebehandlede scampi - begge deler servert i en tomatisert saus med faretruende lik smak - fungerte det godt . 
- Jeg må bekjenne at naanbrødet er et slags høydepunkt så langt , medga Fredag , en vurdering Robinson langt på vei måtte si seg enig i . 
- Jeg spiser det av og til som dessert , opplyste servitøren , og ga med et grøss uttrykk for at hun på ingen måte delte Robinsons entusiasme når det gjaldt valget av chocmosa - to butterdeigterter fylt med sjokolade , hakkede nøtter og krydder og servert med sjokoladeis - som søt avslutning . 
Da hadde hun mer sans for Fredags Aam Dil Khush - mangokrem og mangosorbet - en dessert som også ble godt mottatt av mangoentusiasten Fredag . 
- Hva tror du ? sa Robinson da de omsider sto på fortauet , anslagsvis to kilo tyngre og 1475 kroner lettere . 
- At Odissi skal få det tøft med litt for høye priser på litt for ordinær mat , lød svaret . 
- Vil du være en tanke « upmarket » , må du levere noe som både ser ut som og smaker som « upmarket » . 
Odissi vil nok gjerne innfri , men slår ikke ut de mest etablerte indiske restaurantene på Oslo vest . 
Iallfall ikke ennå. robinson & fredag ; @ dagbladet.no 
Velg en tag for type anmeldelse ! 
En av disse : 
Real kost Michelinbestjernede Even Ramsvik gir god magefølelse . 
Også når han senker skuldrene og serverer mat fra hofta . 
- Et deilig måltid trenger ikke nødvendigvis å kunne henge på veggen hos Astrup Fearnley , smattet Robinson . 
Mens kokkene i naborestauranten Ylajali danderer sine raffinerte kunstverk med pinsett , satt spisevennene under takmaleriet av lubne engler på gode , gamle Tekehtopa som nå er blitt overtatt av de samme folka , med Michelin-kokk Even Ramsvik i spissen . 
Interiøret var akkurat så loslitt og verneverdig ærverdig som alltid , med sine stukkaturer , kandelabre og små , vaklevorne bord uten duk . 
Forandringen lå på tallerkenene . 
- Da Ramsvik overtok i vinter , sa han at han ville ha et uformelt sted der han kan lage masse saus og riktig kose seg , nikket Fredag . 
Robinson forsynte seg glupsk av småretten som allerede har fått signatur-status på menyen : 
Et dampende margbein overstrødd med grovhakket bladpersille . 
- Jeg tror jammen at han har lyktes . 
Denne myke margen er mektig , men delikat og aromatisk . 
Skikkelig Fred Flintstone-kost . 
Den appellerer til huleboeren i meg . 
Av de tre smårettene vennene hadde bestilt på deling som start på måltidet , var riktignok capresesalaten fislete greier . 
Et utvalg grønne salatblader , sparsomt med olivenolje og mangel på aroma , både i tomatene og mosarellaen . 
Mer vellykket var vitello tonnato-en , med sine sirlig skårne skiver roastbiff av kalvekjøtt , overøst med tunfiskmajones , lubne kapers , ruccolasalat og parmesan . 
- Utmerket sommermat , med sin særegne kombinasjon av kjøtt og fisk . 
Denne kunne jeg gjerne hatt som hovedrett . 
Rosévin fra Provence er heller ikke feil i dag , konstaterte Fredag og nikket til servitøren som hadde anbefalt en saftig Château de Roquefort Corail til . 
Gjennom hele måltidet var servitøren til stede med et vennlig og engelskspråklig nærvær . 
Få slurker seinere kom hovedrettene , fulgt av en smørmyk og fyldig Burgunder , en La Croix Montjoie " L'Elegante " , til Robinsons sjømat . 
- Disse blåskjellene ! 
Så svulmende store , utbrøt Robinson , som satt ekstra pris på følget av majones smaksatt med ramsløk . 
- Egentlig syns jeg det er litt latterlig hvor hipp denne viltvoksende ur-løken er blitt i Oslos restaurantverden , men jeg svelger spydighetene fordi den virkelig gir en snert til skjellene , uten å overdøve smaken av hav . 
På tallerkenen til Fredag lå et fresht stykke uer , sprellfersk i kjøttet og sprø-stekt på skinnsiden . 
Små grønne erter og asparges supplerte fisken med friskhet , mens pancettaen og nypotetene ga salt fylde . 
I glasset hadde servitøren skjenket chablisens underkjente fetter innen sjømatvin : 
En Muscadet fra Loiredalen , fra Château de la Gravelle Gorges . 
- Denne delen av Frankrike fortjener å bli oppdaget av flere . 
Norske ganer elsker jo mineralske og tørre hvitviner , mente Fredag . 
Spiseparet nærmet seg en konklusjon . 
- Når Ramsvik koser seg , koser jeg meg også , slo Robinson fast . 
Men vent ! 
Ett eneste søtt alternativ på menyen ? 
Idet gildet skulle nå sitt klimaks med dessert , sto valget mellom softis med rabarbrakompott ... og ingenting annet . 
- Jeg skulle akkurat til å gi en femmer , men jeg tror vi ikke ender på mer enn en sterk firer , da ? hvisket Robinson . 
Fredag nikket sakte . 
Ingenting galt med isen , som var toppet med et annet ugress på frammarsj : 
Skogsyre . 
- Terningen står på vippen , men vi lar den lande litt strengt nå . 
Så har vi desto større grunn til å komme tilbake , sa Fredag . 
Regningen som hadde ankommet , avskrekket ikke : 1200 kroner . 
- Tekehtopa serverer real mat i rause porsjoner , men de må aldri underkjenne gjestenes søtsug . 
Neste gang håper jeg de gjennomfører det solide inntrykket helt til siste munnfull. robinson & fredag ; @ dagbladet.no 
Velg en tag for type anmeldelse ! 
En av disse : 
Katastrofal start , strålende fortsettelse på Grand Café Har potensial , synd den stenger dørene . 
• Flere matsaker på db.no / mat 
- Statsledere , Hollywooddivaer , rockestjerner ... 
Tenk på alle de eminente gjestene som har inntatt et måltid på Grand Café , sa Fredag . 
- Og vår egen Henrik Ibsen , som var innom hver eneste dag , sa Robinson . 
- Jo , det er synd at dette 141 år gamle etablissementet nå skal stenge dørene . 
Men vil det være noe stort tap , rent gastronomisk ? 
Fredag kikket opp fra menyen . 
- Vel , det vil vise seg . 
Vantro og sjokk 1. september 2015 blir etter alt å dømme den tradisjonsrike restauranten stengt for godt . 
Nyheten er blitt møtt med sjokk og vantro . 
Støttegrupper som « La Grand Café leve » er for lengst opprettet på Facebook , og avisene skriver om en av Norges viktigste kulturinstitusjoner . 
Spørsmålet som går igjen er « hvordan kan dette skje ? 
» 
- I am so sorry , sa hovmesteren til et amerikansk par som gjerne ville oppleve Ibsens andre hjem , men som hadde glemt å bestille bord . 
Nyheten om stengningen hadde ført til en plutselig oppsving i populariteten , for denne kvelden var det smekk fullt i det elegante lokalet . 
- Men er det for elegant ? undret Robinson og lot blikket gli over møblement , vegger og tak , som har vært gjennom noen ansiktsløftninger . 
- Burde bohemene fått slippe til igjen ? 
Bråket litt og sølt litt vin ? 
Urban storstue 
- Det er godt mulig du har et poeng . 
Men stemningen nå er det ikke noe å utsette på . 
Den gir umiskjennelig en følelse av å være i en urban « storstue » med historisk sus , sa Fredag . 
- Så da er det kanskje maten det er noe galt med ? 
Tradisjonen tro , har Grand Café egen sommermeny , og en tvers gjennom profesjonell , vennlig og kunnskapsrik kelner viste vei gjennom denne , lyttet , kom med diskrete anbefalinger og fikk Robinson og Fredag til å føle seg hjemme . 
Robinson ville ha salat med hummer til forrett , og grillet hval til hovedrett , mens Fredag valgte en slags tapas-anretning med skinke og fetaost , etterfulgt av confitert andelår . 
Et par glass musserende kom på bordet , og alt var såre vel . 
Hån mot arten 
Så kom forrettene . 
- Denne hummeren er et hån mot arten , sa Robinson indignert . 
Delikatessen hadde verken spenst eller sødme , og konsistensen minnet om sjømat fra boks med lake . 
Salaten for øvrig var frisk og god , men det hjalp lite . 
Og prislappen på 195 kroner sto i grell kontrast til den dvaske utgaven av « havets kardinal » . 
Fredag var heller ikke fornøyd . 
Santa Kristina-skinka , fra Mjøsområdet , skal være inspirert av søreuropeiske spekemattradisjoner , men sammenliknet med spansk Serrano og italiensk Parma var disse skivene alt for salte . 
En håndfull fetaostterninger og oliven , samt noen biter soltørket tomat , framkalte heller ikke noen superlativer . 
Og prisen ( kr 185 ) var igjen på grensen til det uforskammede . 
Forhåpentligvis kunne det bare gå oppover etter dette , og det gjorde det . 
Kelneren hadde servert ei flaske Ebbio Langhe Nebbiolo 2012 , og kom nå med hovedrettene . 
Saftig and 
Og dette var noe helt annet . 
Andeconfiten var saftig og velsmakende , servert med en fyldig rødvinssaus , grillet asparges og usedvanlig sødmefylte , ovnsstekte rattepoteter . 
- Man skulle nesten tro dette kommer fra et annet kjøkken , ja , fra en annen restaurant ! utbrøt Fredag begeistret . 
Robinson var enig . 
Hvalkjøttet var av det ferskeste og møreste slaget , perfekt stekt med en mørkerød kjerne . 
Stekt løk , paprika og grønne bønner , samt en rosépeppersaus matchet hvalkjøttet perfekt . 
Dessertene , crème brûlée med bringebær-sorbet og jordbær med basilikum og vaniljeis , var ikke verst , så med unntak av den katastrofale starten , fikk Robinson og Fredag forsterket troen på at stenging er en dårlig idé . 
Men noen drastiske justeringer på matsiden er uunngåelig . 
- Mer eller mindre kvalifiserte synsere har allerede ment mye om hvordan problemet til Grand Café kan løses , sa Robinson på vei ut i sommerkvelden . 
- Jo , og kanskje et klassisk , fransk brasseri er veien å gå ? 
Eller som en annen mente , å heller satse på en moderne , men kul gourmetrestaurant , droppe de hvite dukene og skru ned prisene et par-tre hakk ? 
Vel , det vi kan slå fast med stor sikkerhet , er at noe må gjøres . 
Slik det er nå er kvaliteten for ujevn . 
Robinson nikket . 
- Og prisene for høye . 
Ingen liker å bli lurt . 
Verken turister , innfødte eller bohemer . 
Velg en tag for type anmeldelse ! 
En av disse : 
Mye ros og litt pepper til Der peppern gror Moderne , annerledes , men litt ujevn . 
Og elendig akustikk . 
- Hæ ? 
Fredag lente seg over bordet . 
Tomme betongvegger og steinbord er en utfordring , og når lokalet er helt fullt , som det var denne kvelden , er det vanskelig å få med seg det som blir sagt , selv under en meter unna . 
- Jeg sa at jeg liker innredningen , gjentok Robinson . 
- Innledningen ? 
Det er vel like greit å gjøre som vanlig , å begynne med et par forretter ? sa Fredag . 
Robinson ristet oppgitt på hodet . 
Fullt hus Helt på tampen av fjoråret åpent restauranten Der peppern gror - i borggården bak Rådhuset , midt i hjertet av hovedstaden . 
Navnet spiller altså ikke på beliggenheten , men har en mer bokstavelig betydning . 
For her serveres det mat inspirert av landet der pepper faktisk gror : 
India . 
Siden har stedet vært , om ikke like tett befolket som landet i Sør-Asia , så ekstremt populært . 
- De kan ikke klage på besøket så langt , sa Fredag . 
Stemningen var god , og lydnivået som på diskotek . 
Heldigvis gikk et stort og høylytt følge som hadde sittet tett på Robinson og Fredag ganske kort tid etter , og da var det mulig å føre noe tilnærmet lik en vanlig samtale over bordet . 
Mors mat 
- Ut fra det jeg har lest på hjemmesiden deres , så ønsker innehaverne å hylle foreldregenerasjonen , indere som kom fra Punjab til Norge som arbeidsinnvandrere på 70-tallet . 
Maten skal føles « hjemmelaget » , slik som mor laget den , sa Robinson . 
Etter å ha lest gjennom menyen , skjønner man at dette er noe litt annet enn den tradisjonelle indiske restauranten nordmenn kjenner - og elsker . 
Og når det først var sånn , mente Robinson og Fredag at det var like greit å la seg overraske : 
Å velge « tasting-menyen » som settes sammen etter kokkens humør og hvilke råvarer som er for hånden . 
Vinkartet er ikke imponerende , men Fredag mente det likevel ikke var så farlig , til indisk mat passer øl bedre . 
- Mmm , dette lover bra . 
Frisk start 
Først ut var « gol gappe » , sprøstekte semuleboller fylt med kikerter , poteter , mynte- og tamarindsaus . 
Annerledes og friskt . 
Videre kom det i rask rekkefølge : 
Samosa , biter av fritert kyllingfilet i en sursøtlig kokossaus — og grillet laks med sennep , chili og yoghurt . 
Varierte smaker og absolutt vellykket , selv om Fredag var skeptisk til innslaget av laks . 
- Laks føles litt merkelig i dette landskapet , mente Fredag . 
- Smak og behag , men grillet laksefilet føles litt malplassert , spør du meg . 
- Må nok si meg enig . 
Samtidig er det morsomt at man eksperimenterer , så får man heller akseptere at ikke alt treffer blink . 
Hovedrett-nedtur 
Så kom hovedrettene , det som skulle være måltidets høydepunkt . 
På bordet kom restaurantens versjon av klassikeren « chicken tikka massala » , samt « rogan josh » , lam i en løk- og tomatbasert yoghurtsaus , som kelneren beskrev som « veldig , veldig ren . 
Og veldig , veldig enkel » . 
Servitøren hadde rett , og retten kunne med fordel vært litt mer kompleks . 
Kyllingretten bød på en større utfordring . 
- Hm ... Fredag tygget . 
Tenkte . 
- Jeg vet ikke helt hvordan jeg skal si dette , men dette ... her får jeg øyeblikkelig assosiasjoner til tomatsuppe fra pose . 
Det smaker virkelig det . 
Robinson tok en bit . 
- Hei , hei ! 
Der var vi jaggu på hytta , ja ! 
Det er mange nordmenn som elsker tomatsuppe , så kanskje det blir en hit ? sa Robinson . 
Nanbrødet som fulgte med var imidlertid nydelig , det samme var de hjemmelagde chutneyene . 
Søt og syrlig suksess 
Og heldigvis rettet desserten - en akkurat passe søt mangosorbé servert med deilig og syrlig pasjonsfrukt - opp noe av helhetsinntrykket . 
- Fantastisk beliggenhet , morsomt interiør , ok service - og hvis de bare får ryddet litt i menyen , kan dette bli en personlig favoritt . 
Men gjøres ingen endringer , er jeg tilbøyelig til å si : 
Interessant , men når jeg kjenner behovet for indisk , velger jeg nok en av de mer tradisjonelle , sa Fredag , og la til : 
Og med bedre akustikk . 
Velg en tag for type anmeldelse ! 
En av disse : 
Strandhogg 
Mesterkokker har tatt over Bærums gamle storstue . 
Gammelmodige Strand Restaurant var overmoden for en modernisering , både i interiøret og menyen . 
Stedet har vært en institusjon for Bærumsfolket , åsted for bryllup , konfirmasjoner og begravelser , men ikke et sted for god mat og vin . 
I sommer tok nye kluter over . 
Tom Victor Gausdal , Erling Sundal og Stian Floer - tre av Norges aller beste kokker . 
De har bakgrunn fra kokkelandslaget , fra steder som Bagatelle og Palace Grill , og de siste åra har de drevet det eksklusive cateringselskapet Flavours . 
Etter omfattende oppussing kunne de åpne nye Strand i sommer . 
Det første som møter en innenfor døra i det store huset ved strandkanten , er et bakeri . 
Innenfor ligger matbaren som selger rimelige retter fra det store åpne kjøkkenet som vender ut i rommet . 
Når Robinson og Fredag passerte på vei inn i den « fine » avdelingen , sto Gausdal selv bak kjøkkenbenken og anrettet noen høyreiste smørbrød , iført en kritthvit kokkedrakt og en svart sixpence . 
I bakgrunnen rørte Sundal og Floer i gryter mens de lo og småpratet med lærlingene . 
- De har tatt med rockekokk-imaget hit , det kan stive Bærum ha godt av , sa Robinson , som var strålende fornøyd med at sjefene selv var på jobb denne kvelden . 
- Da vet man at man er i gode hender . 
De fikk et fint vindusbord , i det som har blitt en lys og behagelig spisestue . 
Lynraskt var en servitør på pletten med musserende , boblevann og nybakt brød med Rørossmør . 
I denne delen av restauranten står valget kun mellom dagens 5- eller 7-retter , det er altså et sted for de store anledninger . 
Åpningen på 5-retteren var tykke , fine biter av kongekrabbe på urtesalat , akkompagnert av fritert tomat , pepperrotkrem og tynne flak av sprø bagett . 
Det var godt , men smakte litt lite . 
Naturlig mat er mantraet her . 
De har til og med skrevet et manifest som er risset inn på små skifertavler ved hver kuvert . 
All mat her skal være kortreist , etisk , miljøvennlig , uten kunstige tilsetningsstoffer og uten hvitt sukker , og dyrene som spises skal enten være ville eller ha levd lykkelige liv . 
To små Norgesglass kom på bordet , og da lokkene ble tatt av vellet røyk opp av dem . 
Små kvister av einer var tent på og lagt oppi for å gi en rask røyking av kamskjellene . 
Lukten minnet sterkt om hasj , og hang i luften og i ganen lenge etter at kvistene var blåst ut og fjernet . 
- Hm , jeg vet ikke om jeg synes det var gøy eller irriterende , sa Robinson . 
- Å , kom igjen , det var gøy ! 
Og det smaker nydelig . 
De tre variantene av jordskokk er dessuten perfekt tilbehør . 
Videre kom lange - en fisk som serveres altfor sjelden - med sesongriktig tilbehør . 
Kantarellene , fortalte kelneren , hadde kokkene selv plukket , ivrige etter å gå i skogen som de er . 
Lam i to varianter - braisert lam fra Jæren og pannestekt dielam - kom med bitte små poteter og en lekker , blank saus . 
Alt sammen veldig velsmakende og fint tilberedt , men gjennomgående ganske tamt . 
Litt krydder må vel være lov , selv om det skal være naturlig ? 
De mest spennende smakene den kvelden var det vinkelneren som sto for , en fantastisk fyr som ga inspirerte små foredrag om hver av vinene han serverte . 
Her går det selvsagt bare i naturvin , som ikke må forveksles med økologisk vin . 
Naturvin er helt uten tilsatt gjær eller sukker , det er altså bare druene og deres egen fermenteringsprosess som gjør vinen . 
Det er ikke plass til å redegjøre for alle vinene som ble smakt på , men to må spesielt trekkes fram : 
Montesecondos Rosso Toscana 2009 med en helt utrolig aroma og ettersmak , og en nesten mjødaktig , skummende , søt vin fra den sære produsenten Robinot , les Années Folles 2009 . 
Den siste ble servert til osten , måltidets høydepunkt . 
En roquefort fra Molde som ville gjort franskmennene meget sjalu og en like imponerende hvitmuggost fra Levanger , servert med et ubegripelig godt knekkebrød laget av korn , nøtter og frø . 
- Jeg har hatt en strålende kveld , gliste Fredag , muligens på en snurr av all vinen . 
- Ja , her må vi helt klart gjøre strandhogg igjen . 
Men jeg håper de finner salt og pepper til neste gang . 
Mye godt på én gang 
Nye Delicatessen på Aker Brygge beviser at alle gode ting kan være både en og to og tre . 
- Nei , nå har vi gjort det igjen ! 
Fredag ristet på hodet . 
Så på Robinson , som sukket oppgitt . 
- Husker du hva som var hovedinnvendingen da vi besøkte Delicatessen på Majorstua for et par år siden ? 
- Selvfølgelig gjør jeg det , svarte Robinson . 
- Men hukommelsen er åpenbart ikke det den en gang var . 
For vel en måned siden åpnet spanjolen Rodrigo Belda den tredje avleggeren av tapassuksessen Delicatessen . 
Frammøtet denne kvelden tydet på at Aker Brygge-filialen også vil bli en suksess . 
Eller rettere : 
Allerede er en suksess . 
- Det har vært mye folk siden vi åpnet , sa hovmesteren og henviste Robinson og Fredag til baren . 
- Men det bør ikke ta mer enn en halvtime før jeg finner et bord til dere . 
I mellomtida kan dere kanskje hygge dere med et glass musserende og litt skinke ? 
Det var et forslag Robinson og Fredag ikke kunne si nei til . 
Dessuten hadde de strengt tatt ikke noe valg . 
Her , som hos de andre Delicatessen-restaurantene , er det ikke mulig å reservere bord . 
Man får vær så god finne seg i å vente på tur . 
Men servitøren hadde rett . 
I hvert fall nesten . 
For 34 minutter seinere 
- Fredag tok tida - ble de tilbudt et tomannsbord ved vinduet . 
Utsikten var ikke all verden , da Delicatessen ligger i bryggas bakevje , ut mot Latter . 
Bryggas nyeste restaurant er blitt et elegant og særegent lokale , med åpen kjøkkenløsning , mesanin og ekstrem takhøyde . 
Men det er ikke et sted for romantiske stevnemøter eller den dype samtalen , akustikken innbyr ikke til det . 
- Jo , menyen er forskjellig fra de andre restaurantene , selv om dere vil kjenne igjen noen av rettene , sa en hektisk , men hyggelig servitør , mens det ble skjenket Ares Blanco , en hvit spanjol - selvfølgelig - i glassene . 
- Passer fint til kveite og scampi , så kan dere gå over til rødt seinere , sa servitøren , som foreslo Predicador , en relativt myk Rioja , som det åpenbart går mye av på Delicatessen . 
Høyst forståelig , skulle det vise seg . 
I tillegg til kveita og scampiene ble det bestilt tomatsalat med chèvre og basilikum , friterte artisjokker , grillet indrefilet , rødvinsbraisert svinekjake med potetmos , andebryst med østerssopp og cava- og appelsinsaus - og hjemmelagde pølser fylt med svinekjøtt og diverse sopp . 
Det høres mye ut , og dét er det . 
Spesielt siden Delicatessen stadig synes å ville servere alt på en gang . 
Og det var her Robinson og Fredag ble minnet om at de hadde bommet igjen . 
- Pokker òg ! 
Det var jo akkurat dette vi klaget på da vi besøkte filialen på Majorstua , sa Fredag og så på alle godbitene , vel vitende om at halvparten av dem kom til å bli kalde før de ble fortært . 
- Vi skulle selvfølgelig bestilt færre retter om gangen , sa Robinson . 
- Det er vår skyld , men det hadde ikke skadet om servitøren hadde nevnt at alt kom på en gang . 
Da hadde vi - og garantert flere andre - valgt å spre det mer utover . 
Men godt var det . 
Spesielt falt kveita , som hadde følge av blomkål , sellerirotpuré og terninger av chorizo , i smak . 
Likeledes ble det funnet fram mange superlativer i forbindelse med tomatsalaten og andebrystet . 
Men det var likevel pølsene som unisont ble kåret til kveldens vinner . 
Ekstremt smaksrike og delikate i konsistensen . 
Og helt ulikt noe du får servert andre steder i byen . 
Til dessert delte Robinson og Fredag en Crema Catalan , den spanske opprinnelsen til den mer kjente , franske crème brûlée . 
Den utfordret ikke pølsene i kampen om kveldens favoritt , men holdt absolutt mål . 
Det var Robinson og Fredag enige om at Delicatessen på Aker Brygge også gjorde . 
- Men neste gang kommer jeg til å insistere på to , maks tre retter om gangen , sa Fredag . 
Velg en tag for type anmeldelse ! 
En av disse : 
- Man lærer så lenge man lever . 
En smaksopplevelse i særklasse 
Super service , gode råvarer og nesten bare vellykkede eksperimenter . 
- Welcome ! 
Med umiskjennelig fransk aksent bak en anonym dør på Oslos østkant , ga velkomsten Robinson og Fredag assosiasjoner til en kontinental og snobbete herreklubb . 
Matglede 
Men smilene og hilsenene fra personalet på det åpne kjøkkenet , setter standarden umiddelbart : 
Kvelden på Kontrast skulle bli en oppvisning i god service , gode råvarer , stort sett veldig vellykkede eksperimenter for ganen , og mye , mye matglede . 
Smaksfesten startet med to glass godt introdusert champagne fra De Sousa , med friske , høstlige epletoner , og to apetittvekkere servert på en seng av einerkvister : 
Første mulighet til å pirre gane og synsinntrykk , var en praline fylt med østers og blomkålsaus og en oppfordring fra servitøren om å ta hele i ett tygg . 
- Sikkert godt for den som elsker flytende , kald blomkål og østers , men ingen innertier for meg , fastslo Fredag . 
- Oppfølgeren derimot var fantastisk , repliserte Robinson og nøt en halvsøt kjeks med smak av stjerneanis , toppet med gåselevermousse og mjødurtgele . 
Sesongens råvarer Kontrast tar for seg av sesongens råvarer , dermed finnes heller ingen fast meny . 
De lar seg inspirere av natur , historie og framtid , og serverer en seksretters meny . 
Til den kan man få en vinpakke med halve glass utvalgte viner til hver rett . 
Om ønskelig , finnes også en á la carte meny . 
Robinson og Fredag var både nysgjerrige og sultne , og gikk for den satte menyen . 
Kamskjell 
- Kamskjell kan sjelden gå galt , hvisket Robinson etter å ha fått et forvarsel om første rett fra en av de fire servitørene som viet bordet oppmerksomhet denne kvelden . 
Riesling fra Moseldalen var introdusert med innsikt og fortellerglede . 
Kamskjell tilberedt i sous vide , lett grillet med en blåselampe , lagt på en emulsjon av kamskjellrogn , servert med en kjølig , syrlig saus laget på skjørtene fra kamskjellet , beviste kokkens fantasi og kjøkkenets oppfinnsomhet i å bruke alle deler av råvaren . 
- Direkte nydelig , fastslo Robinson . 
Vaktel og beter Sprøstekt vaktel og rødbeter var neste . 
Sammen med servitørens anmodning om at også gourmetmat med hell kan , og noen ganger bør , spises med fingrene . 
- Rødbetene i syltet , bakt og most versjon . 
Denne retten ligger an til å bli kveldens vinner , mente Robinson og tørket fingrene . 
Fredag mente å kunne leve lenge på det grove , varme surdeigsbrødet som ble servert ved siden av , med en lett østerrisk rosevin . 
Tidligere holdt Kontrast hus i anonyme lokaler hos Hotel Guldsmeden , nå er det det rustikke , røffe , industriaktige som har satt sitt preg på de nye lokalene . 
- Hvert bord , sin lampe , de blir små øyer i lokalet . 
Kult , men vel kjølig , fastslo Fredag og ymtet frampå om peis og levende lys for hustrige høstkvelder . 
Løk og fenalår 
Det ble rødvin i stedet . 
En Jean Grivot Bourgogne med mye friskhet . 
Noe som skulle brynes på en mengde smaker da små skjell av bakt løk , pyntet med små biter fenalår , syltet selleri og kantarellsaus , ble servert . 
- Surt , søtt og syrlig i skjønn forening , konkluderte Robinson , og ble glad da servitøren foreslo en liten pause før neste rett . 
Flere av glassene hadde fortsatt vin igjen . 
- Sympatisk med halve glass , men mulig prisen på 695 kroner er i stiveste laget . 
Men vinene er godt avstemte til maten , sa Fredag . 
Lykkelig lam 
- Happy lamb , sa servitøren med den franske aksenten . 
Og serverte et lite stykke rosa lårkjøtt med grønnkål og svertet gulrot , syltede kapers av ramsløk og en sjysaus med tunge-terninger fra lammet . 
- Kjøttet er vidunderlig mørt , men kokken kan være forsiktig med ramsløken . 
Den overdøver fort det glade lammet , sa Fredag . 
Igjen ga servitøren rom for å la maten synke , før blåosten , Kraftkar , frosset og revet , over en mousse av gresskarfrø og en gele på lønnesirup dukket opp . 
Skogsyre-is 
- Godt solgt inn , og spennende som konsept . 
Men dette blir for kraftig kost , mente Robinson , før siste opptur : skogsyre-is på frosset eple- og olivenoljeskum , med crispy smuler og Iseple fra Egge gård som drikke til . 
Da regningen endte på 3200 kroner , var Robinson og Fredag enige om at det var verdt moroa , med så mye kreativitet og spennende smakskombinasjoner på en kveld . 
Velg en tag for type anmeldelse ! 
En av disse : 
Amerikamåten 
Ser du stjerner etter en tur på Onkel Donald , er det ikke nødvendigvis Michelin-stjerner . 
- Kafé , restaurant , bar , klubb , treffe- og sjekkested - Onkel Donald ligger midt i Oslo og er flerbruks så det holder . 
Kjøkkenet har vel aldri vært den største attraksjonen her , men når onkelen nå varter opp med en Craig Whitson-komponert amerikansk meny , hører jeg at min indre « rib-eye steak & pecan pie » - stemme kremter nysgjerrig , sa Robinson . 
- Jo da , det er mye fristende grill- og barbecuemat på spisekartet . 
Men jeg kan ikke helt fri meg fra følelsen av å sitte i et lokale der andre ting enn middagsservering har lagt hovedpremissene for planløsning og interiør , sa Fredag . 
- Litt kafé , en tøtsj av diner , mer effektivt enn egentlig inviterende til kulinarisk høytid , men pytt-pytt . 
Gi meg barbecuereker etter New Orleans-oppskrift og en « Pulled Pork Plate » , og smaker det så godt som det ser ut på menyen , skal ikke jeg mase om interiøret . 
Hva skal du ha ? 
- Rib-eye steak og pecan pie , kom det tørt . 
- Og noen heite kyllingvinger til forrett . 
New York style . 
Den unge svenske servitøren anbefalte husets rødvin , en spesiallaget spansk Craig Whitson-blanding kalt Craigs 24/7 Vino Tinto Favorito 2009 til 375 kroner . 
Bak den flammende etiketten med vignetten Grillus Rexus skjulte det seg en relativt anonym og beskjeden smaksopplevelse , som helt korrekt « gikk til » både Robinsons grillede entrecôte og Fredags barbequede og deretter finstrimlete ( pulled = dratt fra hverandre ) svinenakke . 
Antakelig kunne den også blitt servert til pepperkaker , risengrynsgrøt , elefantfilet og reinlav uten å gjøre varig inntrykk eller skade . 
- Men de sauterte scampiene var gode i cajunkrydderet sitt . 
Svinekjøttet var skuffende slapt og trengte de tre sausene som fulgte med , men pommes frites-en var god , mente Fredag og så spørrende på Robinson . 
- Jeg er nok mer fornøyd enn deg . 
De friterte kyllingvingene med mild blåmuggostdip , rå gulrot og selleristang var en god , om enn litt for kraftig forrett til entrecôten , som var raus . 
Og mør , saftig og full av smak , kom svaret . 
Med den hastige tilføyelsen : 
- Men jeg dropper ikke paien for det ! 
For Robinson ble den mørke , nesten konfektaktige pecanøttkaka måltidets høydepunkt , mens Fredags frukt-bær-vaniljeis-cobbler ble en heller ordinær avslutning med en kald paideig som virket ustekt . 
- Det finnes sikkert mange gode grunner til å stikke innom Onkel Donald for en øl , en burger , en pizza , et lunsjmøte eller sosialt samvær med eller uten utvidelse av bekjentskapskretsen . 
Men er jeg først og fremst ute etter et godt måltid i lune omgivelser , så blir ikke dette førstevalget . 
- Jeg tar poenget , svarte Robinson . 
- Hva er det de kaller det ? 
Jack of all trades , master of none ? 
Kanskje er det for mange hensyn som skal forenes her , men jeg kan likevel ikke love at jeg ikke sniker meg innom for en liten pecan pie en dag du ikke er med . 
Og kanskje en burger ... 
Middels mamma 
Hos Mother India er gjestene sultne på mat , men også på indiske eventyr . 
- Jeg har gledet meg til dette . 
Det er snart fem år siden vi var her sist , sa Robinson . 
- Mother India er Norges eldste og mest erfarne , er hun ikke ? spurte Fredag . 
- Noe sånt , jeg tror ikke de var først ute med å servere indisk i Norge , men familien som driver stedet har definitivt vært de mest utholdende . 
De har drevet her i Pilestredet i tjue år , og alltid med et stabilt og godt rykte . 
Restauranten var full denne hverdagskvelden , av store og små selskaper . 
Gjestene var sultne , på mat , men også på India . 
Flere ville fortelle servitørene om sine siste ferieturer eller få tips til kommende eventyr . 
Men det så ikke ut til å forsinke personalet , som kombinerer effektivitet og vennlighet på ypperlig vis . 
De skriver jo faktisk på hjemmesiden at de ser på seg selv som kulturelle ambassadører , mer enn et profitterende restauranthus . 
- Oi , oi , oi , sa Robinson etter å ha åpnet den omfangsrike menyen . 
Indiske menyer er alltid overveldende , fargerike og støyende , som landet selv . 
Robinson og Fredag sto i det vanskelige valget mellom kamskjell og kongereker . 
- En av hver , oppmuntret Fredag . 
- Så kan vi smake av hverandre . 
Til bordet kom kamskjell , tilberedt i chilisaus med løk og paprika . 
Og hvitløksmarinerte kongereker grillet i tandoor . 
Robinson og Fredag så ned på tallerkenene , og så opp på hverandre . 
Og begynte å le . 
- Det var noe kjent med ordlyden i menyen . 
Og nå ser jeg det jo , dette er de samme rettene som vi spiste sist vi var her , i 2009 , humret Robinson . 
- Lykketreff , sa Fredag . 
- Jeg husker vi var veldig fornøyde den gangen . 
Og de hvitløksmarinerte kongerekene var sannelig fortsatt like gode . 
Perfekt stekt og nydelige på smak . 
Sammen med kamskjellene var rekene på den eksklusive lista over kokkens anbefalinger . 
Men Robinson , som hadde fått kamskjell , rynket på nesa allerede etter første bit . 
De kom i skiver , dynket i en tjukk , søtlig chilisaus , med løk og paprika . 
- Det er mange gode smaker her , men kamskjellene er bløte og halvstekte . 
Enten må de være helt rå , eller så liker jeg skjellene gjennomvarme og med gyllensprø stekeskorpe . 
Dette er rett og slett for slapt , sa Robinson , som hadde bestilt enda en av kokkens anbefalinger , nemlig lam i masalasaus med nøtter og kokos . 
- Lammet kunne vært mørere , men det smaker ærlig og hjemmelaget , sa Robinson . 
Fredag gikk for kylling marinert i yoghurt , hvitløk , chili og urter . 
Og nanbrød , selvfølgelig , aldri et besøk på indisk restaurant uten det deilige , flate , nystekte bakverket . 
Selv om man blir aldri så mett . 
Det sies at krydderblandingene på Mother India er kvernet på stedet . 
Kyllingretten var nydelig . 
Prisen er det ikke noe å si på . 
For forrett , hovedrett , nanbrød og indisk øl , betalte spiseparet rundt 900 kroner . 
Familien Sharma driver et sjarmerende sted med en god atmosfære , men kjøkkenkunstene har tapt seg noe siden sist Robinson og Fredag var på besøk. robinsonogfredag @ dagbladet.no 
Foto : Thomas Rasmus Skaug 
Velg en tag for type anmeldelse ! 
En av disse : 
Gourmetlykke 
Ylajali sikter etter stjernene og treffer blink . 
- De har visst pusset opp , sa Robinson . 
Det tidligere så fargesprakende lokalet var blitt malt i en dus , lys palett , og det assorterte loppemarked-møblementet byttet ut med dyre , helpolstrede stoler i gråbeige . 
Det karakteristiske , mønstrede gulvet og det burleske veggmaleriet langs hele innerveggen er fortsatt der , men stilen er blitt flere hakk strammere . 
- En Michelin-tilpasning ? spurte Fredag . 
- Helt klart . 
Maten her har vært i toppklasse i flere år , men interiøret har vært for rufsete for de franske anmelderne . 
Med denne oppgraderingen ligger stedet bedre an til å få en stjerne neste gang . 
- Jeg likte det sånn det var før også , jeg . 
Det var ujålete og avslappa . 
- Michelin-anmelderne liker stivt og jålete . 
Det gjør også norske forretningsfolk , og det er jo de som holder liv i denne enden av restaurantmarkedet . 
- Men prisene har knapt endret seg siden vi var her sist , og klientellet er omtrent det samme som før . 
Mange søte par i tredveårene . 
Og det skal innrømmes at denne stolen er ekstremt behagelig ... 
Som flere av eliterestaurantene i Oslo har Ylajali nå kuttet ut á la carte-menyen , og tilbyr bare fem- eller sjuretters . 
Denne dagen var trøffel tema for menyen , og det skulle dermed ingenting til for å overbevise Robinson og Fredag om at sju retter var helt nødvendig . 
Festen åpnet med en forrett verdt stående ovasjoner . 
Syltynne skiver av gravet laks i en skarp og syrlig agurksjy , dandert med røkt ørretrogn og pepperrotkrem , servert med en liten « samosa » med rå reker og toppet med en posjert Gillardeau-østers . 
I selskap med en fantastisk Rheingau Riesling var det hele til å dø for . 
- Det er noe unikt med dette kjøkkenets evne til å finjustere smakskombinasjoner , sa Fredag . 
De tre neste rettene var en serie trøffeltriumfer . 
Sjøkreps fra Hitra med fennikelterte , jordskokk og svart Albatrøffel , stekt piggvar med risoni , blomkål , avrugakaviar , nøttesmør-hollandaise og Gotlandstrøffel , og deretter en skål med cavattelli ( en pastavariant ) kun smaksatt med litt smør og dekket av skivet Albatrøffel , denne gangen hvit . 
- Hver munnfull gir meg lyst til å juble . 
- Og det er ingen nedturer . 
Det glir sømløst fra det ene høydepunktet til det andre , med knirkefri service hele veien . 
Rosastekt bryst av norsk gårdsand kom med en kålrulett fylt med steinsopp og andeconfit , akkompagnert av gnocchi , steinsoppkrem , selleripure og anissjy . 
Nok en fulltreffer . 
- Jeg er mett som en stappet gås , sukket Robinson over ostetallerkenen . 
Roquefort lagt lagvis med kokt pære og tranebær var nydelig , men nokså massivt , og en lang pause var påkrevd før desserten . 
Den var til gjengjeld verd å vente på : 
Eplekompott med kesam og minisveler - friskt , elegant og forseggjort . 
- Hadde jeg hatt en hatt , hadde jeg tatt den av meg i dyp ærbødighet over dette måltidet , sa Fredag . 
- Jeg også . 
I stedet får vi pøse på med alle stjernene vi har , smilte Robinson , fylt av kulinarisk lykke . 
Østens perle 
Når det gjelder stemning og interiør er det ingen tvil , Olympen er et av hovedstadens hyggeligste utesteder . 
Maten er heller ikke så verst . 
- Ingen tvil , her går det så det suser . 
Fredag hevet blikket og mønstret lokalet . 
Under de tunge lysekronene var det livlig stemning . 
De få bordene som ennå var tomme hadde alle små lapper på seg merket « Reservert » . 
- Det er også interessant at klientellet er så variert , sa Robinson og nikket mot en enslig , eldre herre som kjælte med den foreløpig siste av en antakeligvis lang serie halvlitere . 
- Her møter du både glatte , unge svensker , slitne konsumenter fra Kampen , akademikere fra Blindern , kommunalt ansatte og elever fra Westerdals reklameskole - samt folk som stikker innom for å ta seg et glass , slik de har gjort i tretti år . 
Minst , reflekterte Fredag . 
Hvor folk stammer fra beror selvfølgelig bare på antakelser , men at innehaverne av Olympen - eller Lompa - har lyktes i å skape et sted med bred appell , er det ingen tvil om . 
Mange reiser også et godt stykke for å spise her . 
Siden nyåpningen for vel to år siden har restaurantanmelderne vært begeistret og drysset stjerner over Lompa . 
Sist Robinson og Fredag var her , roste de maten og kvitterte med fem stjerner . 
Men ting kan skje på to år . 
En servitør var raskt på pletten , og da julemat ikke var ønsket , anbefalte han braissert svineside med pølse og surkål . 
Han la også inn et varmt ord for dagens kjøttrett som var urfe med rosenkål og potetmos . 
Til forretter valgte spiseparet and og svin med grønn pepper og eple , og urtebakt kveite med løyromkrem og salat . 
Lysekroner og trerettersmenyer til tross , Lompa er først og fremst et ølsted . 
Men vinkartet er slett ikke verst . 
Fra det valgte Robinson et glass husets hvite til fisken , mens " '06-årgangen " av klassikeren Barbera " d'Alba " ble singlet ut til hovedrettene . 
Den skulle vise seg å ha nok kraft til å takle både svin og okse uten problemer . 
For å gjøre en lang historie kort , var ikke Robinson og Fredag like begeistret for maten som sist . 
Forrettene skal være kalde , men det betyr vel ikke at alt på tallerkenen skal kjennes som om det kommer rett fra kjøleskapet . 
Lav temperatur stjeler smak . 
Med hovedrettene steg tempen betraktelig på alle måter . 
- Mmm , sukket Robinson fornøyd . 
Svinekjøttet var mørt , smakfullt og tilbehøret spennende . 
I tillegg til det menyen beskrev , kom det med gherkins , slike små , salte sylteagurker , og potetmos . 
Eller riktigere , det kom påpotetmos . 
- Smakene går godt i hop , konsistensen både på kjøtt og tilbehør er upåklagelig og det ser bra ut . 
Men det blir fort sølete når man velger å servere alt på en « seng » av potetmos , mente Robinson . 
Fredag , som også hadde fått sitt kjøtt servert på potetmos , samtykket . 
Men smaken var det ikke noe å utsette på . 
- Ved første øyekast tenkte jeg tørr oksestek og fikk øyeblikkelig assosiasjoner til utallige « festmiddager » uten særlig festlig mat . 
Men kjøttet er saftig og delikat , sa Fredag . 
Tilbehøret - rosenkål , rørte tyttebær og en vinbasert , smakssterk saus - holdt også bra nivå . 
Riskrem med mandarinsorbet , en kanskje mer interessant enn helt vellykket kombinasjon , og sjokolademousse med rømmeis ( begge priset like under hun drelappen ) , gjorde ikke så mye fra eller til . 
- Rustikk og god mat , rimelig og solid . 
Men ingen stor gourmetopplevelse , oppsummerte Robinson . 
- Men til den prisen er det likevel slett ikke verst . 
Lokalet er fantastisk og servicen i dag har vært svært bra , sa Fredag . 
- Kan vi si oss enige om at til tross for litt ujevn kvalitet på mat , er Lompa alt i alt et godt valg ? 
- Absolutt . 
Et godt valg . 
Ordnung på italiensk 
Vellykket blanding av tysk effektivitet og italiensk mat . 
- Gjestene på 108 restauranter i 26 land kan neppe ta helt feil , om de er koreanere , briter , tyrkere , australiere - eller tyskere , sa Robinson . 
- Du sier noe , men at dette opprinnelig tyske restaurantkonseptet gjør det så bra over hele verden , er strengt tatt ikke noen kvalitetsgaranti . 
McDonalds finnes også i de fjerneste avkroker , sa Fredag . 
- Det er uansett ikke så mange som har oppdaget restauranten i Oslo ennå , konstaterte Robinson da Magasinets utsendte entret det romslige , minimalistiske , elegante - og ganske folketomme - lokalet midt i trappa opp fra Rådhusplassen til Øvre Vollgate . 
Restaurantkjeden Vapiano startet i Hamburg i 2002 . 
Ideen var å skape et spisested i krysningen mellom fastfood og gourmetmat . 
Med tysk effektivitet og italiensk kjøkken skulle massene få hygge seg , uten det fordyrende mellomlegget som servitører utgjør . 
For på Vapiano gjør gjestene det meste sjøl . 
Det gjør det vanskelig å vurdere servicen , men alle de ansatte Robinson og Fredag hadde kontakt med , var hyggelige nok . 
- Har ni varit här förut ? 
Ei blid svensk jente sto klar til å forklare konseptet . 
Når du kommer får du utdelt et kort , og hver gang du kjøper noe , drar du kortet . 
Enkelt og ekstremt greit hvis man er mange . 
Den evige hodepinen med splitting av regning er fullstendig utradert . 
- Bare dét er en grunn til at dette konseptet er blitt en suksess , mente Fredag . 
- Jo da , men jeg håper da at det først og fremst er kvaliteten på maten som har forårsaket populariteten . 
Robinson og Fredag fant seg et bord i nærheten av den lange disken , der kokkene står på rekke og rad , klare til å tilberede maten foran gjestene . 
Et titall forretter , nærmere tjue pastaretter og ditto pizzavarianter byr kanskje på et problem for dem som har vanskelig for å bestemme seg . 
- Et luksusproblem , sa Robinson , og valgte carpaccio til forrett . 
Fredag fulgte eksempelet . 
De på forhånd løvtynt oppskårne skivene av oksefilet ble dandert med en håndfull sjampinjonger og rikelig med ruccola og parmesan , samt husets ciprianidressing . 
Potter med fersk basilikum og rosmarin , samt olivenolje , balsamico , salt og pepper gjør at man kan justere smak etter behag . 
En del av Vapianos konsept er at alt skal være dagsferskt , og all pasta er laget in house samme dag . 
Hver kokk betjener to panner ( og to pastakokekar ) samtidig , så tilbake ved disken fulgte Robinson og Fredag nøye med på tilberedelsen av hver sin pastarett . 
Ettersom den ferske pastaen - som kommer i et titall former ( også fullkorn- og glutenfrie varianter ) - er ferdig kokt på et par minutter , tar ikke prosessen lange stunden . 
Robinson valgte conchiglie med scampi , mens Fredag gikk for campanelle à la carbonara , hvilket innebærer bacon , løk , fløte og egg . 
Under matlagingens gang ba Robinson om litt ekstra hvitløk i sin rett , og doblet scampikvoten ( 30 kr ) , mens Fredag tilsatte pinjekjerner i sin rett ( 10 kr ) . 
- Morsomt at man her faktisk kan være medkokk , sa Robinson , tilbake til bords og godt fornøyd med smaken . 
- Ja , og det er virkelig ikke tvil om hvilke ingredienser som går oppi panna , sa Fredag , som i likhet med Robinson ga pastaretten sin « bestått med glans » . 
Innerst i lokalet og noe avskjermet fra restaurantdelen ligger etablissementets bar ( hvor man selvfølgelig også bare kan gå for å ta seg en kaffe eller en drink ) . 
Ved ankomst hadde Robinson plukket opp ei flaske Riesling ( Weingut Johannishof , Rheingau ) , som var et hyggelig akkompagnement gjennom måltidet . 
Det er også i baren man henter seg en dessert , om ønskelig . 
Robinson gikk for en tiramisu , den italienske klassikeren med kaffe og grappa , og tok med til Fredag en crema di fragola - mascarponekrem med ferske jordbær . 
Dette var små og lettfordøyelige porsjoner , som ikke avstedkom de store superlativene , men smakte helt ok . 
- Summa summarum er dette veldig sympatisk . 
Bakmennene har virkelig fått til å skape et svært fleksibelt konsept som kler folks travle hverdag . 
Her får man god mat fort , og slipper følelsen av å bli robbet , sa Robinson . 
- Og så er det aldri tvil om hvem som skylder hva , sa Fredag og tok fram Vapiano-kortet sitt . 
- Vel , nå tok jeg faktisk vinflaska på mitt kort ... , sa Robinson.• robinson & fredag ; @ dagbladet.no 
Velg en tag for type anmeldelse ! 
En av disse : 
Rått i Kvadraturen 
Maten på nye 
Madu er nesten helt rå , og slår fortidas fusion ned i støvlene . 
En oppblåsbar sexdukke svevde lavt over den kombinerte resepsjonen og baren i Grims Grenka , designhotellet i Kvadraturen i Oslo . 
En gjeng muntre mennesker hadde vorspiel eller utdrikningslag med medbrakt DJ , og hele settingen oste ungt , norsk og temmelig harry uteliv . 
Det var nesten forfriskende , etter Robinsons og Fredags vandring gjennom steindøde Kvadraturen en lørdagskveld . 
- De som sier Kvadraturen har fått nytt liv , de ljuger . 
Bortsett fra øverst mot Christiania 
Torv er det like dødt her om kveldene som det alltid har vært , observerte Robinson mens de to navigerte gjennom vorspielet i retning restaurant Madu . 
Ikke hørt om Madu sier , du ? 
Det håper man nå å gjøre noe med , med fornyede ambisjoner og oppfrisket konsept . 
Da Robinson og Fredag besøkte stedet for fem år siden , var det et ganske mislykket forsøk på asiatisk fusion , med ufrivillig 90-tallspreg . 
Menyen nå er snarere moderne nordisk , med en slags tillempet versjon av raw food , der råvarene enten er helt rå , eller meget forsiktig varmebehandlet . 
Fullt så konseptuelt rått som på Maeemo og danske forbilder er det likevel ikke , man spiser verken granbar eller ting som ser ut som matjord . 
Lokalet er mørkt og minimalistisk innredet , med et oppsiktsvekkende « vannfall » i inngangspartiet og dempet belysning . 
Samme rom fungerer som hotellets frokostrestaurant på dagtid , og gir ikke et like eksklusivt inntrykk som prisene i restauranten kanskje skulle tilsi . 
En skillevegg i pleksiglass delte rommet i to , slik at det ikke ble så iøynefallende at store deler av lokalet var tomt . 
Madu gjør det enkelt både for seg og gjestene , med en meny der man velger mellom tre , fem og syv retter , med mulighet for vinpakke . 
Robinson og Fredag gikk for femretteren til 795 per person , med tilhørende vinpakke til 685 . 
Direkte billig er det altså ikke på Madu . 
To glass av husets champagne , fra en ikke alt for spennende flaske fra Bonnet , kom raskt på bordet sammen med nybakte pinnebrød med rørt urtesmør til . 
- Morsomt , og godt , konstaterte Fredag . 
Det samme var en liten forsmak fra kjøkkenet , med Frøya-laks varmebehandlet til 38 grader og florlett , aromatisk tilbehør . 
Menyens første vin , en tysk Riesling , kom på bordet . 
Så ble det stille , litt for lenge , før første rett dukket opp , og Robinson selv måtte be om litt påfyll på vinglasset . 
Nydelige , saltede kamskjell med sjalottløkpuré og mousse av kongekrabbe staket ut kursen for resten av måltidet : 
Friske , lette og delikate smaker , der råvarenes essens får dominere . 
Fraværet av stekeskorper — man får ikke til sånt når kjøtt og fisk er syltet , saltet , gravet eller varmebehandlet til en kjernetemperatur på maks 47 grader — kompenseres med smart bruk av sprø teksturer i tilbehøret . 
Røkt andebryst med shiitake-sopp , andelevermousse med et lett dryss av kanel , og sjokoladesaus , var ikke så over toppen som det kunne høres ut . 
Bitene av andekjøtt var så knøttsmå og møre at selv Fredag , med en mild aversjon mot alt som kan minne om rått kjøtt , nøt de rike , dekadente smakene i fulle drag . 
Da Robinson kom tilbake fra et toalettbesøk lå servietten som hadde falt ned fortsatt på gulvet . 
En sjelden glipp fra den helsvenske betjeningen . 
Gravet og rødbetmarinert ishavsrøye med ost og sennepskrem , løyrom og potet var kanskje måltidets høydepunkt , et lite festfyrverkeri av friske , nordiske smaker og delikat komposisjon på tallerkenen . 
- Sofistikert , men gjort på en måte som oppleves frisk og naturnær , smattet Robinson . 
En Grüner Veltliner var bra vinfølge til , før en nesten søtlig Portia 2010 fra Ribero del Duero satt som et skudd til det etterfølgende lammet . 
Lammekjøttet ble i råeste laget for Fredag , men Robinson gaflet i seg hver fløyelsmyke bit . 
Til den fruktige desserten , organisert rundt en delikat , men ikke voldsomt spennende kake på nøttebunn , ble det litt sirkus da den aromatiske , hvite røyken fra tørris i en bolle med jordbærte veltet ut over bordet . 
Man er jo på et designhotell , må vite . 
— Skal det settes på rommet ? , spurte kelneren da regningen kom på bordet . 
Tanken på at noen av gjestene kunne ha kommet utenfra , var åpenbart fjernere enn den burde være . 
Velg en tag for type anmeldelse ! 
En av disse : 
Kjøkkensjefen er 24 år : 
Matkunst i Østbanehallen 
God mat og priser som frister til nytt besøk . 
• Flere matsaker på db.no / mat 
- Sist jeg spiste her hadde de bare Big Mac og pommes frites , sa Fredag , som sammen med Robinson hadde tilbrakt en halvtime med å utforske delikatessebutikker og restauranter i Østbanehallen før de ruslet inn på restauranten Fjøla . 
- Men dette ser jo ut som en fin oppgradering , mente Robinson . 
- Jeg liker de gamle jernsøylene . 
Hyggelig at det synes at det har vært jernbanestasjon her i over 150 år . 
Kyllingconfit 
En noe ordknapp kelner dukket raskt opp med menyer . 
Robinson falt for norske oster og spekeskinke til forrett , paret med en Riesling som skulle vise seg å passe godt , mens Fredag gikk for kyllingconfit fra Holte gård og et glass Bonacosta Valpolicella . 
Menyen besto av bare fire hovedretter , og Fredag bestemte seg kjapt for kveite . 
- Jeg heller mot svinebrystet , sa Robinson . 
Tilbehøret som består av pølse , rødkål , poteter og sjy er kanskje litt vel julete sånn i vårsola , men jeg slår til likevel . 
Noen minutter seinere ankom forrettene , som ble servert av den ordknappe kelneren med et kort « her er forrettene » . 
- De kunne godt ha sagt litt mer om hvor disse ostene kommer fra , hvisket Robinson litt skuffet og kikket ned på fjøla der rause biter av ost og spekeskinke var dandert på en skiferplate . 
- Og jeg synes det er litt vel enkelt å servere det med bare litt rømme til spekeskinka - jeg savner tilbehør til ostene . 
Men Fredag hørte ikke . 
Hele oppmerksomheten var rettet mot kyllingconfiten . 
- Dette er virkelig godt . 
Og nesten på størrelse med en hovedrett ! 
Sympatisk priset 
- Ja , det er flere retter på forrett-lista som er perfekt størrelse for folk som skal ha en matbit mens de venter på toget - og det er sympatisk priset for såpass rause porsjoner , mente Robinson . 
- Toppingen var veldig god - er det sprøstekt løk ? spurte Fredag høflig da kelneren kom for å rydde tallerkenene . 
- Jeg vet ikke helt , men jeg skal sjekke , sa kelneren , forsvant - og kom aldri tilbake . 
Det var egentlig like greit . 
Da hovedrettene kom , tok servicen seg kraftig opp . 
Kjøkkensjef Christer Rødseth dukket selv opp for å presentere maten - kveite fra Ålesund med blomkål og hasselnøtter , og svinebryst med pølse , rødkål og poteter . 
- Han er bare 24 , opplyste Robinson da kjøkkensjefen forsvant inn på kjøkkenet igjen . 
Verdensmester 
- Og allerede verdensmester to ganger , som assistent . 
Nå er han kaptein på ungdomslandslaget i kokkekunst . 
- Det skjønner jeg godt ! 
Kveita er fantastisk , utbrøt Fredag begeistret . 
- Og hvordan var svinebrystet - kommer du i julestemning ? 
- Nei da , dette passer fint om våren også . 
Når det er sagt , hvis svigermor hadde servert dette på julaften , hadde jeg vært strålende fornøyd , smattet Robinson . 
Den unge kjøkkensjefen kom tilbake for å presentere dessertmenyen da hovedrettene var fortært . 
Han slengte på en personlig anbefaling på slutten : 
- Hvis dere vil ha noe godt , er eplekaka helt sinnssyk . 
Salt karamell Robinson tok ham på ordet , og angret ikke da kaka ankom - en liten kjele fylt med saftig eplekake , bakt i salt karamellsaus . 
- Deilig , konkluderte Robinson . 
- « Sinnssyk » er kanskje ikke ordet jeg ville ha brukt for å beskrive den - men den salte karamellen gjør seg virkelig her . 
Eplekaker blir ikke særlig mye bedre enn dette . 
Regningen med tre retter og to glass vin til hver endte til slutt på rundt 1500 kroner . 
- Det synes jeg jammen det var verdt . 
Hit vil jeg tilbake , sa Robinson da de gikk ut i mathallen igjen . 
- Ja , dette var en opptur ! 
Og jeg tipper vi kommer til å høre mer om kjøkkensjef Christer Rødseth framover .• robinson & fredag ; @ dagbladet.no 
Velg en tag for type anmeldelse ! 
En av disse : 
Robinson og Fredag : 
Chez Colin er en moderne klassiker 
Er alltid plass til en restaurant til som serverer god mat . 
( Magasinet ) : 
- Utrolig ! 
Robinson stønnet av ren nytelse . 
- At noe så velbrukt - og ofte misbrukt - som entrecôte med bearnaise , kan smake så godt ! 
Ja , kan skape så mye glede , er nesten utrolig . 
For finnes det noe bedre enn en saftig entrecôte , perfekt stekt og servert med brennhete , sprø pommes frites og en fløyelsaktig bearnaise ? 
Himmelsk ! 
Franske klassikere 
La oss hoppe et lite stykke tilbake i tid . 
Til det øyeblikket Robinson og Fredag åpnet menyen hos Chez Colin , et av hovedstadens nye franske spisesteder . 
Det gamle blåmalte trehuset i Fredensborgveien har fått hengt opp et fransk flagg utenfor , ellers er det ikke mye som minner om en parisisk bistro . 
Helt til du åpner menyen . 
For der finner du klassikere som foie gras , østers , sole meunière , rillette - og altså entrecôte med bernaise . 
- I tillegg har vi i dag grillet sjøkreps og hjerteskjell med . ... , sa servitøren , men Fredag hørte bare « grillet sjøkreps » , så dermed var forretten grei på den siden av bordet . 
Robinson syntes gåserillette med cornichons hørtes ut som en passende start . 
Som hovedretter ble pannestekt piggvar med bakt jordskokk og sauce maltese - en bernaisevariant uten estragon , men med appelsin - og entrecôte valgt , av henholdsvis Fredag og Robinson . 
Glassene ble fylt med Pellehaut Harmonie , en hvit , tørr vin fra Gascogne . 
Og så var det i gang . 
Raust 
- Spør du meg slår sjøkreps knockout på dens større og dyrere slektning . 
Dette er fantastisk - og mye , mye bedre enn hummer , sa Fredag og siklet over haugen med skalldyr foran seg . 
Nå er 260 kroner ikke billig for en forrett , men denne kunne uten problemer vært delt på to . 
Men Robinson ville teste riletten , og var også fornøyd . 
Feit og god , med frisk salat til . 
At cornichonene , de små , salte agurkene , hadde vokst til vanlig sylteagurkstørrelse , var ikke optimalt , men de smakte godt . 
Et lykketreff 
Som navnet avslører heter mannen bak restauranten Colin . 
Etternavnet er Dahl , nasjonaliteten er norsk , men han har solid grep på franske delikatesser , blant annet fra Brasserie Blanche i Bogstadveien . 
I juni i år tok han med seg erfaringen til Fredensborg og åpent Chez Colin . 
Et lykketreff - bare spør Robinson , som nøt den møre , smaksrike entrecôten som nettopp var blitt servert . 
Og som tidligere nevnt var tilbehøret , som foruten pommes frites og bearnaise også besto av blanchert sjalottløk og sprø haricot verts-bønner , upåklagelig . 
Det var heller ingen misnøye å spore på den andre siden av det lille bordet . 
Der var Fredag opptatt med å finne passende adjektiver som beskrev flyndrefisken sin . 
- Fisken er akkurat riktig stekt , med fin lysebrun skorpe , jordskokken tilfører sødme , mens appelsinen i sausen byr på syre . 
Velkomponert , absolutt . 
Skål , sa Fredag og hevet glasset med Pellehaut Harmonie . 
Velg en tag for type anmeldelse ! 
En av disse : 
Robinson gjorde det samme , men nå var glasset fylt med Vieux Bonneau , en passe kraftig Bordeaux som passet bra til oksekjøttet . 
Alltid plass til én til Robinson og Fredag var for lengst kommet til det punktet der det var fristende å løsne på beltet , men da servitøren kom med dessertkartet , lot de seg likevel overtale . 
Delikatessekaka « clafoutis » med blåbær , rom og crème fraîche , var rykende fersk , men ikke særlig søt , så her kunne crème fraîche med fordel vært byttet ut med vanlig vaniljeis . 
- Le Benjamin , Brasserie Blanche , Rotisserie , Brasserie France - trenger hovedstaden flere gode , klassiske franske restauranter ? spurte Fredag retorisk da de satt på terrassen utenfor og nøt en avec . 
Robinson nikket sakte , lukket øynene og utbrøt : 
- Oui ! 
Ustø stayer 
Noen må gi kokkene på Nobilis sitroner . 
Og gjerne litt solbær . 
Nobilis er en stayer av en nabolags-restaurant i Homansbyen . 
Lokalet er tøft og hyggelig , med murstein , betong , levende lys , store speil og veggmalerier , delt inn i en bar- og en restaurantavdeling . 
Klientellet er en miks av yngre folk i baren , og et mer blandet restaurantpublikum . 
- Jeg har hørt mye pent om kjøkkenet her , sa Robinson . 
Han og Fredag hadde stukket innom en tirsdagskveld , og konstaterte fornøyd at brødet som kom på bordet var nybakt , med sprø , salt skorpe og godt smør til . 
Husets champagne , en Ruinart , var mer i kategorien « grei » . 
Forventningene fikk seg dessverre en liten knekk da forrettene kom på bordet . 
Robinson hadde valgt kamskjell med en puré av søtpotet og vanilje-beurre blanc . 
Det var tre søte smaker oppå hverandre , den balanserende syren glimret med sitt fravær , og , katastrofe : kamskjellene var små , litt seige og åpenbart av det slaget som blir levert restauranten i frossen tilstand . 
- Nei , de er ikke ferske . 
Man ville jo helst hatt ferske skjell fra Frøya , men dessverre , sa en av de to hyggelige svenske kelnerne . 
- Man dør litt innvendig når man blir servert kamskjell som dette . 
De burde advart da de tok opp bestilling , eller aller helst tatt retten av menyen , sukket Robinson . 
Fredags andeconfit med linser , pancetta , løk , og kjørvelvinaigrette var bedre : mørk , salt og søtlig rustikk . 
Menyen på Nobilis presenteres på tavle , med tre forretter , tre hovedretter og tre desserter . 
Man kan sette sammen en meny med så mange retter man vil , hyggelig priset fra 395 kroner for en treretter til 595 for seks . 
En tilpasset vinmeny koster fra 345 til 545 kroner . 
Robinson og Fredag nøyde seg hver sin treretter med tilhørende vinpakke . 
- Jeg tror nok kjøkkenet her har må sett bedre dager , sa Robinson en god stund seinere , etter en i overkant lang pause etter forrettene . 
- Ja . 
Dette hørtes godt ut , men blir litt lite spenstig i praksis , sa Fredag som prøvde å finne mening i sin hovedrett : et stykke hyse med kongekrabbe , romanesco , sellerirot og ingefær . 
Det grøter seg sammen smaksmessig , og det eneste som står ut er den litt løsrevne biten av kongekrabbe og noen kapers i sausen . 
Robinsons lammeskank med krydret pølse , rødbeter , rosmarin og potet var mørk , saftig og god , med mengder av smakfullt kjøtt som ramlet av benet slik det skal . 
Men igjen manglet det litt syre , noe det heller ikke fantes stort av i den ellers trivelige Riojaen fra Palacios Remondo . 
Syreunderskudd ble i det hele tatt kveldens gjennomgangstema . 
Noen må gi kokkene på Nobilis en bolle sitroner , og pålegg om å bruke dem . 
Gjerne noen solbær også . 
Det var hovedingrediensen i en av dessertene , som av en eller annen grunn var utsolgt klokka 20 , i en halvfull restaurant . 
Snytt for den eneste desserten som lovet syre , valgte Robinson og Fredag i stedet sjokoladedesserten . 
En egnet dessertvin , som en Mas Amiel , var ikke å oppdrive innenfor rammene av vinkartet , men kelneren foreslo en rød , søtlig musserende fra Italia . 
Det satt bare sånn passe til komposisjonen med mørk og hvit sjokolade , som manglet en kontrast av ... gjett hva . 
- Var en bit ananas virkelig det syrligste de kunne oppdrive ? , undret Fredag . 
Nobilis er et hyggelig og upretensiøst sted med vennlig betjening , ry for god mat og moderate priser . 
Men stedet kan ikke leve på gamle prestasjoner . 
- Det er mulig kjøkkenet bare hadde en dårlig kveld , men de bør kanskje ta en gjennomgang av menyen ? 
Her mangler det syre , kontraster og friskhet . 
Dette svarte dessverre ikke helt til forventningene , konstaterte Robinson , mens han fantaserte om en iskaldsitronsorbet med Limoncello . 
Molto bene ! 
Halvannet år etter åpningen er italieneren nederst på Grünerløkka stadig like populær . 
- og nå er maten enda bedre . 
- Deilig ! 
Dette var nesten som å komme inn i et Italia i miniatyr , sa Robinson . 
Den livlige stemningen på Trattoria Popolare lengst ned på Grünerløkka sto i sterk kontrast til de folketomme gatene og det triste høstværet utenfor . 
- Ja , men vi skulle nok ha bestilt bord , sa Fredag , og lot blikket gli over lokalet hvor det ikke var en ledig stol i sikte . 
Prinsippet på Trattoria 
Popolare er at man bare kan bestille bord i andre etasje , på gateplan gjelder drop-in-prinsippet . 
Man må gjerne sitte ned og vente , men tilsynelatende var det ingen her som planla å begi seg ut i høstmørket med det første . 
En svært imøtekommende hovmester tok imidlertid turen opp trappene for å sondere , og kom raskt tilbake med tilbud om bord . 
I motsetning til det rustikke lokalet i første etasje , er interiøret her mer elegant - det avlange rommet er preget av mørkt treverk og lysekroner i venetiansk stil . 
Menyen er imidlertid den samme , og på begge plan har man innsyn i kjøkkenrommet hvor de italienske godsakene tilberedes . 
Da Robinson og Fredag besøkte etablissementet like etter åpningen i fjor vår , hadde de spist à la carte . 
Nå valgte de husets 4-retter . 
- Prisnivået er nok litt høyere enn sist vi var her , sa Fredag . 
- Men 385 for fire retter høres da svært anstendig ut ? 
- Absolutt . 
Hvis kvalitetsnivået er det samme som sist , er det et godt kjøp , kommenterte Robinson . 
Trattoria Popolare har en rikholdig vinmeny som ytterligere understreker profilen . 
Absolutt alle flaskene er hentet fra pastaens hjemland . 
En vennlig og kunnskapsrik kelner foreslo en rødvin fra Montalcino , en Ciacci Piccolomini " d'Aragona " ( 2010 ) . 
En ypperlig vin - skulle det vise seg - som med sine innslag av krydder og tørket frukt klarte seg fint gjennom hele måltidet . 
Det begynte med et pent utvalg av antipasti . 
Fire typer spekepølse , skinke fra Parma , oliven , parmesankjeks , byggryn med grønnsaker , samt det innslaget Robinson og Fredag enstemmig kåret til vinneren : en porsjon cour di capra ( en mykost laget på fersk geitemelk ) , servert med olivenolje , balsamico og biter av gresskar . 
Nydelig . 
- Et helt måltid i seg selv , kommenterte Robinson , og utbrakte en skål . 
Neste rett var ravioli fylt med svineribbe , servert i en smørsaus med salvie og rikelige mengder parmesan . 
Fredag nøt den fyldige duften som steg opp fra tallerkenen , og tok en munnfull . 
- Dette smaker som det høres ut : 
Mektig ! 
Og veldig godt ! 
Robinson var enig i at dette var et høydepunkt . 
Så langt . 
For når hovedretten litt senere kom på bordet , sto den ikke tilbake for pastaputene . 
Både Robinson og Fredag hadde valgt dagens kjøtt , lårstek av lam . 
Den hadde riktignok ikke gresset i krydderduftende italienske fjellskråninger - men i øy-kommunen Solund , helt ytterst i Sogn- og Fjordane . 
De rosa skivene ble servert på en sjy ispedd gremolata ( persille , hvitløk og olivenolje ) , og så lekre ut . 
Smaken og konsistensen var også upåklagelig - mildt og mørt . 
På italiensk vis kommer ikke rettene på Trattoria Popolare med mye tilbehør , så Robinson hadde - i tillegg til salaten som fulgte med - bestilt en porsjon risotto . 
Egentlig unødvendig , men risen sto fint til lammet . 
Desserten , en sjokolademousse med appelsinkrem og ferske appelsinbiter bød på en lett og helt ok avrunding av måltidet . 
- Jeg tror dette er et sted som har kommet for å bli , sa Fredag , og nøt de siste dråpene av den røde Montalcino-vinen . 
- Og hva skal vi si om prisnivået ? undret Robinson . 
- Prisene er kanskje oppjustert noe siden åpningen i fjor , men så er maten også blitt bedre . 
385 kroner for et komplett italiensk herremåltid er ikke bare et godt kjøp , det er en forbasket god deal.• robinson & fredag ; @ dagbladet.no 
Velg en tag for type anmeldelse ! 
En av disse : 
Nye Justisen : 
Vellykket åpning på alle måter Nesten så piggvaren smelter på tunga . 
- Her er det nok en feil . 
Jeg kan ikke finne deres booking , sa kelneren beklagende og så utover et nesten fullt lokale . 
- Men jeg finner en bord likevel , selvfølgelig . 
Og hadde det ikke vært plass , så skulle jeg fikset det også . 
Noen minutter seinere satt Robinson og Fredag trygt plassert ved et hyggelig tomannsbord , med fulle vannglass , fristende menyer og en kurv med nybakt brød og røkt smør tilsatt sennepsfrø . 
God atmosfære 
- Jeg liker det de har gjort med lokalet , sa Fredag . 
Med et bygg fra 1820-tallet har Justisen et godt utgangspunkt for å skape god atmosfære . 
Etter å ha holdt stengt i to år , har de nye eierne pusset opp både lokalet og menyen . 
De gamle sofaene er byttet ut med mer tidsriktig interiør , men mange av bildene på veggen er beholdt . 
På veggene var det lagt liksom-gamle murstein og gammeldags panel - og bakgården må være det nærmeste man kommer Syden-stemning i et desemberkaldt Oslo , med grønne planter , varmeovner og bar . 
- Tidligere har jeg stort sett drukket øl og spist pizza her , sa Robinson . 
- Men denne menyen vitner om kokker med ambisjoner om mer spennende smakskombinasjoner . 
Hummer og svinecarré 
Etter litt veiledning fra kelneren , gikk Robinson for hummer med brioche , purre og syltet jordskokk til forrett og svinecarré og konfitert svinenakke med hjerteskjell , friterte rødbeter og chorizo til hovedrett . 
Fredag lot seg friste av braisert benmarg med ribbe , mini-croissant , brun saus og fritert persille , etterfulgt av piggvar med artisjokk , skorsonerrot og syltet rødkål . 
Kelneren foreslo en Georg Breuer Rüdesheim Estate Riesling til hummeren , mens Fredag fikk servert beinmargen med et glass Grüner Veltliner . 
Beinmarg 
- Dette var spennende og godt , men jeg er glad det bare var en forrett . 
Du vet , beinmarg er jo 96 prosent fett - sammen med ribba blir jo dette bokstavelig talt smør på flesk , mente Fredag . 
- Hvordan var hummeren ? 
- Den kunne vært litt varmere , men smaken er det ingenting å si på . 
En vellykket kombinasjon , rett og slett . 
Og vinen passer veldig godt til , mente Robinson . 
- Nå gleder jeg meg til resten ! 
Tilbehøret veier opp 
Og snart sto hovedrettene på bordet . 
Robinsons valg viste seg å bestå av et enormt stykke svinecarré , fulgt av et glass Barbera d ? 
Alba . 
Fredag fikk piggvaren servert med et glass Gotas del Mar Albariño . 
- Selve svinenakken synes jeg var litt uspennende . 
Men tilbehøret veier opp ! 
Spennende kombinasjon med hjerteskjell og chorizo , og de friterte rødbetene gir akkurat passe sødme , sa Robinson . 
- Piggvaren er saftig , og det er nesten så den smelter på tunga . 
Syltet rødkål og artisjokker gir god balanse av syre og sødme . 
Jeg synes faktisk dette er en av årets aller beste fiskeretter , sa Fredag . 
Det var ikke særlig med plass til dessert , men Fredag forsøkte en eplepai likevel , mens Robinson gikk for sjokoladekake . 
Begge deler smakte godt , uten at det framkalte superlativene . 
Vellykket Regningen endte på underkant av 1500 kroner for tre retter og tre glass vin til hver . 
- Det var det absolutt verdt . 
Jeg synes dette var en vellykket nyåpning på alle måter , mente Robinson . 
Idet Robinson og Fredag var på vei ut , kom det en eldre herre inn i lokalet . 
- Her var det annerledes . 
Hvor har dere gjort av skinnsofaen min , spurte han forsiktig . 
Det gamle interiøret til Justisen , inkludert de gamle sofaene , var blitt vernet , så møblene sto trygt plassert i tredje etasje - riktignok foreløpig på et lager . 
Spiseplikt , herregud ! 
Kelnerens dempede svar fikk den eldre herren til å heve stemmen . 
- Spiseplikt ! 
Herregud , har dere innført det også ! 
Så forsvant han opp i baren i andre etasje . 
Velg en tag for type anmeldelse ! 
En av disse : 
Når enden er god « Tre Galli » har noe så sjeldent som utsikt til Spikersuppa og servitører som snakker flytende italiensk . 
- Førsteklasses utsikt , smiler Fredag idet spiseparet tar plass ved bordet på den italienske restauranten « Tre Galli » . 
- Ja , ut av vinduet , så . 
Men hovedutsikten min er til restaurantens flatskjerm . 
Riktignok står TV-ene ofte på i søreuropeiske restauranter , men her er det for elegant , sier Robinson . 
I sommerhalvåret har « Tre Galli » , som egentlig holder til i andre etasje over Christiania Teater , flyttet ned i teaterfoajeen på gateplan . 
Glasset i de doble dørene strekker seg fra tak til gulv . 
Trekronene vaier i vinden i Spikersuppa , og folk og trikk haster forbi . 
Det er ingen andre i restauranten . 
Servitøren , som mest sannsynlig er helnorsk , ønsker velkommen på italiensk før han finner fram menyene . 
Til bordet kommer brød med striper av olivenolje og balsamico . 
- Noe av sjarmen er å la gjestene dyppe ferskt brød i små skåler av olje og eddik . 
Dette tolker jeg som et dårlig forsøk på å skjule at brødet er for gammelt , sier Robinson . 
Det er seks forretter på menyen . 
To av dem er utsolgt . 
Spiseparet går for miniblekksprut med sellericarpaccio . 
Blekksprutkjøttet er grillet og lagt på en seng av bladtynne selleriskiver . 
Det blir servert sammen med en liten , fargerik salat og en sitronbåt . 
- Så enkelt og så godt . 
Den salte sjøsmaken balanseres av det friske og karakteristiske i sellerien , sier Fredag . 
- Blekkspruten har et ganske seigt kjøtt . 
Men denne italieneren har lyktes med å overtale den til å bli mør og deilig , tilføyer Robinson . 
Det er varmt i lufta , så spiseparet går for øl : italienske Peroni , friskt og syrlig . 
Robinson velger « Spaghetti al cartoccio » til hovedrett - eller i fri og rampete oversettelse : foliepasta . 
Til bordet kommer et hvitt fat med en stor svane . 
Ikke en levende fugl , men en aluminiumsfoliekreasjon fra kokken . 
Da er det bare å pakke opp . 
Inne i svanen skjuler det seg pasta , kamskjell , blåskjell , hjerteskjell , blekksprut , tomat , chili , persille , hvitløk og olje . 
- Er det ikke litt harry å servere pasta i svaneform ? spør Fredag . 
- Jeg synes det er en morsom vri . 
Å halvkoke pasta og blande den med rå sjømat , for så å pakke den inn i folie og bake retten i ovnen er en italiensk metode . 
Den skal serveres i folie , sier Robinson . 
- Både pastaen og havets delikatesser er perfekt tilberedt til en frisk og sommerlig pastarett . 
Det eneste jeg savner er reker og scampi . 
Og kanskje et halvt hvitløkfedd til , sier Robinson . 
Spisekollega 
Fredag valgte i den høstlige enden av skalaen : lammecarré med råmarinert spinatsalat og rosiner . 
- Rødmende kjøtt akkurat etter min smak . 
Ellers ganske traust med sky , poteter og salat , oppsummerer Fredag . 
I baren står TV-en fortsatt på . 
Ved bordet er det på tide med dessert . 
Spiseparet er usedvanlig samstemte denne dagen . 
Begge går for sjokoladefudgekake med tre variasjoner av mango . 
- Halleluja ! hvisker Fredag mellom munnfullene . 
På tallerkenen ligger en sjokoladekake - mørk og karamellaktig i konsistensen . 
Den har fått selskap av sprø nøttekjeks og tre typer mango : mangoravioli med mascarponeost , mangopuré og mangosorbé . 
- En søt og god avslutning , sier Robinson . 
Men det er ikke helt slutt ennå . 
Servitøren , som fortsetter å sjarmere med å snakke litt italiensk og litt norsk , insisterer på å spandere espresso på spiseparet . 
Tre retter , kaffe og fire øl summerer seg til rundt 1200 kroner . 
- Et raust og morsomt sted . 
? 
Godt , men fort glemt på Brasserie Hansken Servicen best . 
• Flere matsaker på db.no / mat 
Jeg hadde nok ikke tatt med noen hit på date , innrømmet Fredag . 
- Men du synes det er bra nok til å ta med meg , svarte Robinson , litt snurt . 
- Maten er god , for all del . 
Men interiøret ... 
Er det ikke litt harry , spurte Fredag og nikket mot dekoren i taket . 
Der oppe strakk en behansket hånd seg på michelangelosk vis etter en annen . 
- Jeg synes det har sin sjarm . 
En fordel med brasserikonseptet , er jo også at du ikke trenger å pusse opp . 
Sjarmen kommer når lokalet eldes , mente Robinson . 
Velvillig På Brasserie Hansen ble de to tatt imot av sjefen sjøl , tidligere landslagskokk Yngvar Nilsen . 
En velvillig kelner dukket også raskt opp på hjørnebordet , både med menyer og brød . 
- Jeg fikk hele fire utgaver av dagens meny , sa Fredag lavt og spredte den lille papirbunken utover bordet . 
- Kanskje vi bør ta det som et hint om å gå for den ? 
Og det var absolutt mye som fristet , både fra sesongens meny og det vanlige spisekartet . 
Kalv og krabbe Robinson gikk for sesongens treretter ( 595 kroner ) , mens Fredag valgte å boltret seg i à la carte-menyen . 
Dermed ble det smørstekt kalvebrissel til forrett og flaket dypvannstorsk til hovedrett for Fredag , mens Robinson gledet seg til trøffelcavatelli med kongekrabbe etterfulgt av and fra Holte gård . 
Men først , en liten gave fra kjøkkenet i form av gravlaks , pepperrot og rømme . 
God balanse 
- Strålende start , smattet Fredag . 
- Perfekt balanse mellom det milde og det salte . 
Den oppmerksomme kelneren anbefalte Chablis til begge forrettene . 
Det skulle vise seg å være et godt valg . 
- Jeg har hørt at Hansken er undervurdert som lunsjsted , opplyste Robinson da kelneren dukket opp med en ny brødkurv akkurat idet siste brødbit ble fortært . 
- De er visst veldig kjappe med serveringen . 
Perfekt tempo 
Og alt gikk i perfekt tempo på kveldstid også . 
De tre kelnerne hadde riktignok bare syv bord å passe på , men var akkurat passe til stede . 
- Denne kalvebrisselen er vellykket , synes jeg . 
Særlig sausen , sa Fredag , og forsøkte å skrape opp restene med en gaffel . 
Robinson nikket , fornøyd med sin forrett . 
- Nå gleder jeg meg til hovedrettene . 
Dypvannstorsk skal være enda bedre enn skrei . 
Ja , den lever i evig mørke nede på noen hundre meters dyp , og skal være fastere i kjøttet enn skrei . 
Visste du forresten at dypvannstorsken ofte er et biprodukt fra reketrålerne ? doserte Robinson . 
Skuffende 
Og det rause fiskestykket som dukket opp , hadde en lekker stekeskorpe og flaket seg fint . 
Men da Fredag tok den første biten , resulterte det i et litt betuttet ansiktsuttrykk . 
- Jeg er litt skuffet , men det skal sies at forventningene var høye . 
Den er stekt akkurat litt for lenge . 
Og tilbehøret er ikke så veldig spennende heller . 
Hvordan er anda ? 
Den ser litt seig ut herfra , observerte Fredag mens Robinson strevde med en litt sløv kniv . 
- Nei , det er nok kniven som er dårlig . 
Anda er god , den , smilte Robinson . 
Fort glemt 
Dessertene ( sitronterte og sjokolade- og valnøtt-terte ) ble fortært uten spesielt minneverdige smaker , verken i den ene eller andre retningen . 
Regningen kom på 1750 for tre retter og et par glass vin til hver . 
- Rørende billig var det ikke , sa Robinson idet de gikk ut i den sure blåsten igjen . 
- Nei . 
« Solid og godt håndverk » er mer dekkende enn « perfekt » . 
Og vi kommer nok igjen , likevel . 
Det er liksom vanskelig å komme utenom en gammel klassiker som Hansken , svarte Fredag . 
Velg en tag for type anmeldelse ! 
En av disse : 
Nesten full klaff for Villa Paradiso på Frogner Topp atmosfære og service . 
Pizzaen kan bli enda bedre . 
Det klinger jo umiddelbart som en suksessoppskrift . 
Mens Jan Vardøens steinovnsstekte pizzaer tidligere har fordret en dristig taxitur over til østkanten , er det nå mulig for Frogner-folket å nyte italiano á la Løkka uten å forlate Solli plass . 
Robinson og Fredag banet seg vei mellom poloskjorter og silkebluser i den nyåpnede restauranten , før de fikk anvist bord oppe på galleriet . 
Luftig italiensk 
- For en total forvandling fra trang Rafens-butikk til luftig italiensk storstue i art deco-stil . 
Det er sprøtt å tenke på at jeg nylig kjøpte en termos her inne , humret Robinson og skuet ut over Frogner-crowden under dem . 
Det så ut til at samtlige av restaurantens 180 sitteplasser var besatt denne myldrende fredagskvelden . 
Likevel var støynivået behagelig og en oppmerksom servitør var straks på pletten med meny og engasjerte anbefalinger . 
De valgte å følge rådene slavisk . 
Dermed skålte de snart i hver sin prosecco-aperitiff , den ene smakssatt med ferskennektar , den andre med litt for rause mengder jordbærpuré i glasset . 
- Litt søtklissent for min smak . 
Vinen er nesten ikke musserende lenger , hvisket Robinson . 
Silkemykt og ferskt 
Så begynte oppturen . 
Italienske oster og spekemat til forrett slår sjelden veldig feil . 
Men her snakker vi om én porsjon som kjøkkenet omsorgsfullt hadde fordelt på to bugnende tallerkener : 
Silkemyk fersk caprino-geitost , rosmarin og fikenmarmelade . 
Speck , en saltet og kaldrøkt skinke fra Nord-Italia , samt sin mer berømte og lagrede fetter fra Parma . 
For ikke å glemme bøffelmozzarella , pecorino , flere forskjellige tapenader , samt uovertruffen focaccia og aioli . 
- Nydelig . 
Men ... mektig , sa Fredag . 
Rykende varm 
Pizzaene var tross alt måltidets viktigste komponent , og nå gjaldt det å ha alle sanser skjerpet . 
Rykende varme og med løfterikt svidde kanter ankom de : 
En klassisk quattro formaggi til Robinson , duftende av mozzarella , parmesan , gorgonzola og pecorino . 
Fredag satte bestikket i sin Indiavolata og kunne nikke anerkjennende til frisk tomatsaus og bittet fra den spicy Calabrese-salamien som gjør all verdens pepperoni-pølser til skamme . 
Oliven , rødløk , pecorino og oregano var oppskriftsmessig på plass . 
Så hva skyldtes en plutselig liten rynke mellom øyenbrynene ? 
- Bunnen . 
Selv om kantene er svidd , er den helt myk inn mot midten , påpekte Robinson . 
- Ekte napolitansk pizza skal stekes på opp mot 500 grader og i så fall holder det med 80 sekunder inne i varmen for å få oppnå den optimale flattbrød-sprøheten . 
Kanskje de ikke helt har fått opp fyren på ovnen sin ennå ? undret Fredag . 
Nesten fulltreffer 
De bestemte seg for å legge godsiden til , siden det meste andre tross alt klaffet denne kvelden . 
Den anbefalte vinen var blant de rimeligere på menyen , men riktig god : 
Dyprød , fra Campania , med søte mørke toner , kjøttfulle bær og litt stall . 
Fredag prøvde også Birra Paradiso , restaurantens eget brygg fra Grünerløkka Brygghus , en overgjæret fruktig ale med snev av sitrus , som var leskende og friskt . 
Velg en tag for type anmeldelse ! 
En av disse : 
Med en suveren tiramisu på deling til slutt og hver sin doble espresso , servert av servitøren de etter hvert nesten var blitt litt forelsket i , begge to , smilte de lett forspiste til hverandre da regningen på 1010 kroner ankom . 
- Atmosfæren og servicen er så solid at vi vel lar oss vippe opp på en femmer ? foreslo Robinson . 
Siden maten også jevnt over holdt høy standard , gikk Fredag med på det . 
- Men neste gang må pizzaioloen perfeksjonere den sprø bunnen , noterer jeg meg med rød penn i margen . 
Velstemte smakssymfonier 
Argent i Operaen er så bra at det kan bli i meste laget med sang og dans samme kveld . 
Da Robinson og Fredag ankom Argent , Bjørvikaoperaens hvitstilige hovedscene for « fine dining » , ble de stående litt på vent før en travel hovmester signaliserte at han straks ville være på pletten . 
« Litt trang start , men la gå , » tenkte Robinson , men fikk bange anelser på ny da det viste seg at bordbestillingen var blitt registrert hos Fursetgruppens andre operarestaurant , brasseriet Sanguine som har samme telefonnummer . 
Med jovial eleganse tok hovmesteren grep . 
Etter å ha varslet Sanguine om at gjestene befant seg i kulinarisk sikkerhet , tryllet han fram et bord og forsikret seg om at Robinson og Fredag fant seg vel til rette før han overlot dem til en ung og - skulle det snart vise seg - strålende entusiastisk og kunnskapsrik servitør / sommelier . 
Argent opererer med en fast meny som skiftes ut hver måned og anbefaler vinpakker for dem som vil prøve ulike smaker og bouqueter . 
- Anse menyen som to forretter , to hovedretter og to desserter der vi kan justere litt på størrelser og rekkefølge hvis dere ønsker det . 
Smak på alt sammen eller sett sammen færre retter etter behag , her er en appetittvekker mens dere bestemmer dere , lød servitørens glade budskap idet han landet asjettene med et par skiver sarawakpeppergravet andebryst akkompagnert av et liten topp fabelaktig fennikelpuré og et par dråper druemost . 
Den nesten spekekjøttsmakende munnfullen viste seg som utmerket niste til den videre måltidskomponeringen . 
- Seks retter blir for mye , men fire frister , sa Fredag . 
- Grillet kongekrabbe , foie gras , landkylling som hovedrett og rabarbra i ulike varianter , lar det seg høre ? 
- For 580 kroner er det musikk i mine ører , svarte Robinson . 
- Jeg følger deg på de to første , men velger lysing med løpstikke og potetkrem som hovedrett og runder av med oster , marmelade og nøttebrød . 
Og vinpakke , jeg forventer at en restaurant med Argents ambisjonsnivå vil meg vel med det de skjenker i stetteglassene . 
Det viste seg å stemme . 
Om den første forretten - kongekrabbe med avocadomousse og flak av syltet gulrot med engsyresalat i en perfekt søt / syrlig-dialog - var genial , var ikke nummer to , pannestekt foie gras og brenneslesuppe med epler , små erter og stenk av hvit sjokolade , dårligere . 
- Fabelaktig , mente Robinson , og når servitøren først varter opp med en smaksbombe av en chablis , laget av druer fra en riktig gammel vinstokk , og deretter er sjenerøs med en nesten sauternesaktig Mosel-spätlese , er mye allerede på plass . 
Mer skulle det bli . 
Robinsons hvite , perfekt stekte torskeslektning i barskt , brunbrent smør kom med friskt smaksfølge av syrlig lakserogn , mens Fredags bokkølbraiserte kylling med asparges og småpoteter inngikk i en herlig balanseøvelse mot en lett og tanninfattig , men likevel smaksrik piemontevin . 
Også avslutningen - rabarbrashot og rabarbrakompott med sitronsorbet for Fredag ; taleggio , blåskimmelosten Kraftkar og mysost til Robinson - ble ledsaget av utmerket drikke , en alkoholsvak sørafrikansk muscadel , så over espresso og petit fours var det fornøyde spisegjester som oppsummerte . 
- Så nær perfekt som jeg noen gang har spist , mente Robinson . 
- Og et eventyr av en servitør , i tillegg til å være glimrende servert , er jeg atskillig mer opplyst om søt pepper fra Borneo og prosentandelen råtnende druer i spätlese . 
- Tiltredes , sa Fredag . 
- Litt dårlig støydemping i lokalet og litt trist utsikt , men ellers : 
Topp , og en restaurantopplevelse som ikke bare tåler , men fortjener å få kvelden for seg selv , uten å skulle kombineres med verken opera eller konsert . 
Raus Vognmand Noen restauranter slutter ikke å servere god mat i rikelige porsjoner til sympatiske priser . 
Noen klarer å servere god mat i rikelige porsjoner til sympatiske priser år etter år . 
På et av østkantens mest populære møtesteder , Teaterplassen på Grønland , har Vognmand Nilsen servert god og rimelig mat i snart seks år nå . 
Sist Robinson og Fredag besøkte etablissementet var det trangt om plassene , denne gangen var det lyse og luftige lokalet nesten tomt . 
- La oss håpe det er på grunn av været , sa Robinson og skulte opp mot skydekket som nettopp hadde sluppet fra seg en kjølig juniskur . 
- Vi satser på det , sa Fredag , og kastet et blikk på spisekartet . 
Den består av dagens 3 - 5 retters meny , som byttes ut annenhver uke , samt noen få à la carte-retter . 
Robinson og Fredag gjorde det enkelt for seg selv og bestilte to menyer à fire retter med vinpakke . 
En munnfull lettrøkt laks ble brakt til bords for å pirre smaksløkene , etterfulgt av to glass Altos del Plata - en argentinsk Chardonnay - som skulle akkompagnere den første retten , et sprøstekt stykke havabbor på spinat og grillet squash - ifølge menyen . 
Her hadde en grillet mini-aubergine sneket seg inn i stedet , men såpass må kokkene få lov til å improvisere . 
Fiskefileten , som kom med en delikat smørsaus , var fast og fin i kjøttet , og falt i smak . 
Det gjorde også den kjølige , hvite vinen fra Argentina . 
Neste rett var ytrefilet av okse . 
Kjøttet var helstekt og ble servert i tykke skiver . 
Det hadde en fin tekstur , var mørt , men ga også passe motstand . 
- Nydelig , utbrøt Robinson . 
- Men hva er dette , undret Fredag etter å ha tatt en munnfull ratatouille . 
- Riktignok er tomater en av ingrediensene i denne franske grønnsakretten , men her smaker det bare tomat , og det i konsentrert form . 
Robinson måtte si seg enig . 
De andre grønnsakene « druknet » helt i smaken av tomatpuré , og det hele skurret som tilbehør til den delikate ytrefileten . 
Det resterende tilbehøret , stekte rattepoteter og haricots verts , gjorde seg fint til kjøttet . 
Det gjorde også den lette rødvinglacen , samt glassene med Valpolicella Lucchine fra produsenten Tedeschi . 
Fire godt tempererte oster utgjorde rett nummer tre , en Brie de Meaux , som gjerne kunne vært mer moden , en Tallegio , en Chèvre og tallerkenens høydepunkt , en smaksrik Roquefort , som paret seg perfekt med vinpakkas glass nummer tre , en Pineau des Charentes fra Larsen . 
Glaserte valnøtter , kompotter av fiken og aprikos samt fruktbrød akkompagnerte det hele . 
Solstrålene hadde brutt gjennom skydekket , og flere gjester hadde nå inntatt bord på Vognmand Nilsens uteservering . 
På godværsdager fordobles restaurantens kapasitet . 
Robinson og Fredag tok en liten pause for å betrakte utelivet , før desserten , en hvit sjokolade og pasjonsfrukt-chiboust ble servert . 
En fin og sommerlig avslutning . 
Sjenerøse porsjoner og et sympatisk prisnivå kjennetegner fremdeles Vognmand Nilsen . 
Og liv og røre , i alle fall når sola titter fram , og Teaterplassen inntas av Oslos multikulturelle befolkning . 
- Hva med å ta " avec'en " ute ? spurte Fredag . 
- Man vet aldri når den lunefulle sola kommer tilbake . 
Robinson nikket . 
- En glimrende idé.• robinson & fredag ; @ dagbladet.no 
Velg en tag for type anmeldelse ! 
En av disse : 
Hyggelig gjensyn 
Flott presentasjon og pen komposisjon . 
Likevel kan helhetsinntrykket bli enda bedre på Kunstnernes Hus . 
- Jeg har alltid likt takhøyden her , sa Robinson . 
- Enig . 
Selv om det er fullt av folk , blir det aldri for tett , sa Fredag . 
Så begynte de å mimre om nær fortid . 
Den gang « Huset » var det fremste møtestedet for byens kunst- og kulturelite - og veldig mange andre . 
Det var stedet å se og bli sett , spesielt fredagskveldene . 
Så dukket Litteraturhuset opp , og tyngdepunktet flyttet seg . 
Restaurant Arcimboldo gikk konkurs , og i flere måneder har det vært dårlig med servering . 
I år fyller bygningen 80 år , og nylig åpnet Kunstnernes Hus Bar og Restaurant i nyoppussede lokaler . 
- Vil det gamle klientellet finne tilbake ? undret Fredag . 
- Tja , sa Robinson og studerte vinkartet . 
- De mest velholdne , kanskje . 
For vinpris-ene er stive . 
I hvert fall hvis man lever av statlige støtteordninger og stipender . 
Det er Anders Jørgensen som komponerer smakspaletten . 
Enkle , rene smaker i elegant innpakning . 
Her bys gjestene på en tre- til seksrettersmeny ( 400-600 kr ) , samt en liten à la carte basert på norske råvarer som klippfisk , seirygg og oksekjake , men også franske østers . 
- Dristig . 
Hvis man ikke har lyst på fisk eller har sans for sære deler av oksen , begrenses utvalget , mente Fredag . 
Men en blid og kunnskapsrik servitør forklarte at det var fullt mulig også å plukke fra seksrettersmenyen , slik at valg-mulighetene blir litt større . 
Appetittvekkeren kongekrabbe med avrugakaviar og mangosaus hintet om at ambisjonsnivået er skrudd opp siden lokalene huset Arcimboldo . 
Robinson og Fredag gikk for glass med vin og ga sin tillitvekkende kelner carte blanche . 
En tørr Riesling ble skjenket til Robinsons forrett , østers i tre varianter - en naturell , en med soya- og sesamdressing samt en med rødvin og sjalottvinaigrette . 
- Jeg sverger oftest til østers naturell , men dette var fine smaker , innrømmet Robinson . 
Til forrett hadde Fredag valgt terrin av kanin og foie gras med syltede grønnsaker og karamellisert pærepuré fra à la carte menyen . 
« Fett og godt » , lød dommen . 
Her hadde servitøren funnet fram en annen Riesling , av halvtørt slag . 
Til hovedrett valgte Robinson gårdsand med eple og sellerikompott , potetterrin og tranebærsaus , mens Fredag lot seg friste av grillet uer med pasta , rødbeter og hummerskum . 
- Slett ikke dumt , sa Fredag begeistret . 
Fisken var perfekt stekt . 
En sprø skorpe forseglet den saftige fileten , som sto fint til de søte smakene av rødbet og hummerskum . 
En vellykket kombinasjon , som ble ledsaget av en hvit burgunder . 
Robinson var ikke like tilfreds . 
Andebrystet kunne vært mindre stekt , og andeconfiten var i tørreste laget . 
Siden kokken hadde vært gjerrig med tranebærsausen , ble helhetsinntrykket i tørreste laget . 
Rett og slett . 
Baroloen i glasset var det imidlertid ikke noe å si på . 
Robinson avsluttet med « demontert gulrotkake » , som viste seg å være nettopp det . 
Kake servert i enkle bestanddeler horisontalt , i stedet for stablet vertikalt . 
Bra . 
Fredag dristet seg på brødpudding med salt karamellis . 
Den søtsalte isen overrasket og ga assosiasjoner til lakris selv om det her ikke var spor av anis . 
- Ingen tvil om at det finnes rikelig med talent på kjøkkenet , selv om den totale kunstopplevelsen uteblir , sa Robinson . 
- Husk at det er kort tid siden dørene åpnet , sa Fredag . 
- Jeg tror dette kommer til å bli veldig bra - med litt mer tid og noen småjusteringer . 
Vi kan vel fremdeles se på dette som « work in progress » . 
Uansett er det flott at Kunstnernes Hus har åpnet igjen . 
Slow food i sola 
Da fisken først kom på bordet , var den sabla god . 
- Solsiden må være et av de aller flotteste stedene å innta et måltid i denne byen , sa Robinson , og så seg om i sjømatrestauranten på brygga under Akershus " ' " murer : 
Det store , åpne lokalet , den vide utsikten til havnebassenget , den friske lufta inn gjennom de åpne skyvedørene , lyden av sjø plaskende rett utenfor . 
Fredag var enig , med et lite forbehold : 
- Det er litt for trangt mellom bordene her inne , og ganske friskt støynivå . 
Vi skulle ikke sette oss ute , da ? 
Slik endte Robinson og Fredag med å takke nei til et lite tomannsbord til fordel for uteserveringen på enden av skur 34 , som huser denne institusjonen av en uformell kvalitetsrestaurant . 
Solsidens utemeny er kortere enn den man får inne , men ikke kortere enn at den rommer både dagens treretter og selve signaturretten - skalldyrtallerkenen . 
Fredag gikk for treretter med bakt ørret , steinbit og ostekake ; Robinson for fatet med reker , kongekrabbe , taskekrabbe og hummer . 
Skalldyroppsatsen som serveres inne , med kreps , kamskjell og østers i tillegg , er enda mer stas , men så koster den også 645 kroner per hode , mot utevariantens 425 . 
- Vi har jo spist her noen ganger , og det har vært bra hver gang . 
Hyggelig , uformelt , gode råvarer , godt mathåndverk , flinke og yrkesstolte kelnere , sa Fredag . 
I samme øyeblikk dukket en svært stresset , men hyggelig representant for sistnevnte yrkesgruppe opp med vinvalgene : 
Ei flaske Sancerre Domaine Paul Prieur 2010 til Fredag , og en Chablis Cuvee Solsiden La Chablisienne 2007 til Robinson . 
Snart kom også forrett og skalldyr . 
Ved siden av : 
Brød , smør og - oops ! - porsjonspakker med Mills majones . 
- På et sted som dette bør de kunne klare å lage egen majones , sa Robinson , og sendte kelneren ut etter en skål aioli . 
- Men ørreten er nydelig . 
Aspargesen perfekt kokt , sitronkremen akkurat passe syrlig , fastslo Fredag fornøyd . 
Robinson hadde heller ikke noe å utsette på skalldyrene . 
Store , fine reker , en halv taskekrabbe med masse rogn og godsaker i , kanskje et litt gnient stykke kongekrabbeklo ? 
Den halve hummeren sparte han til Fredags hovedrett . 
Den lot vente på seg . 
Etter nærmere en time sto Fredags tomme forrettallerkenen fremdeles uavhentet på bordet . 
- Flaks at det er så fint å sitte her , og at vi bestilte så mye vin , konstaterte Fredag med rumlende mage . 
En stadig mer hektisk og beklagende kelner kom til slutt med hovedretten . 
Det hadde visst vært en kommunikasjonssvikt med kjøkkenet . 
Steinbiten var til gjengjeld perfekt : 
- Perfekt stekeflate , mykt , saftig og smakfullt fiskekjøtt , perfekt syre i erterisonien , konsentrert , fin blåskjellsaus , varm tallerken , smattet Fredag . 
Risoni er pasta formet som riskorn , og her var de kokt perfekt al dente . 
I vente-tida hadde Robinsons hummer tatt en del farge av den grønne innmaten , men var ellers upåklagelig . 
Han skulle likevel gjerne byttet den overprisede krabaten med noen sjøkreps , om de hadde vært tilgjengelige på utemenyen . 
Desserten kom fortere enn svint . 
Fredag regner seg som ostekakekjenner , ogkonstaterte for tykk og bløt bunn , og for lite syre i ostefyllet . 
Små biter av jordbær og litt saus hjalp , men holdt ikke som syrepåfyll til et helt stykke . 
Bortsett fra den litt slappe ostekaka , var maten bunnsolid , som alltid . 
Sommelet med Fredags hovedrett , og noen andre mindre forsinkelser , trakk helhets-inntrykket litt ned . 
- Det er vel og bra med slow food , men dette stedet går så godt at de burde kunne ta seg råd til nok betjening til å ta unna middagsrushet også her ute , sa Robinson . 
- Men det trekker opp at kelneren beklager oppriktig og sier at ting burde gått fortere . 
Folk med yrkesstolthet og godt humør , som vil gjøre en god jobb for gjestene , er gull verdt , svarte Fredag , og tok den siste slurken av en kaffekopp som ikke kom på regninga . 
Grefsenkollen restaurant : 
Hit vil jeg tilbake ! 
Norske råvarer tilberedt på fransk med uovertruffen utsikt . 
- En kveld her oppe er jo nesten en liten ferie høyt hevet over storbyens kjas og mas , sukket Fredag fornøyd og sank ned i stolen . 
Robinson og Fredag hadde tatt turen over Oslo , til Grefsenkollen Restaurant . 
Eventyrslott 
Grefsenkollen er ikke bestjernet , men omtalt i Michelinguiden som « et eventyrslott i fjellheimen » . 
Taxien hadde snirklet seg oppover sving for sving , og det føltes som å ankomme et maleri av Theodor Kittelsen . 
Nå luktet det peisbål og tømmervegger , et bisonhode skuet ned på dem fra veggen og glassene var allerede fylt med en tørr Champagne fra Philippe Trévenin . 
De to hadde fått tildelt et av vindusbordene , med en utsikt som sannsynligvis er noe av det beste hovedstaden har å by på . 
Det var i det hele tatt en riktig løfterik start på kvelden . 
Fanfare fra kjøkkenet 
Noen minutter seinere hadde begge valgt kveldens treretter med tilhørende vinpakke . 
Men først kom en liten fanfare fra kjøkkenet , i form av små appetittvekkere . 
- Strålende start . 
Fascinerende at fiskeskinn kan smake så godt , sa Fredag , og tygget i seg fingersnacks i form av fritert lakseskinn med kaviar og rømme og konfitert kveite med syltet gulrot , chorizomajones og skorsonerrot-puré . 
- Dette var små smykker av noen retter . 
Men den siste så bedre ut enn den smakte . 
Fisken ble for anonym i alt tilbehøret , mente Robinson . 
Forretten besto av temperert ishavsrøye med brent løk , sellerirot-puré , crumble av pumpernikkel og en vakker og vårgrønn symfoni av pepperrotpuré i dillsaus . 
Fresht og kunnskapsrikt 
- Fisken smelter i munnen . 
Dette er virkelig freshe og vårlige smaker , mente Robinson . 
- Ja , men det er nesten i overkant mildt , synes jeg . 
Jeg håper og tror det bygger seg opp mot et crescendo smaksmessig , sa Fredag forventningsfullt . 
Den blide kelneren skjenket raust med Grüner Veltliner fra Weingut Knoll i glassene - en perfekt match til den milde ishavsrøyen - og serverte fortløpende underholdende og improviserte miniforedrag om alt fra vinens far i Australia til de ulike produksjonsmetodene for musserende vin i ulike områder . 
- Hun løfter jammen kvelden , hvisket Fredag imponert da kelneren forsvant for å hente mer vann . 
- Det er virkelig interessant å høre på henne , uten at hun virker belærende eller påtrengende . 
Knallmatch 
Til hovedrett serverte kjøkkenet lam med pommes anna , savoykål , artisjokk-puré og rødvinssaus med sennepsfrø . 
Et glass Syrah med elegant smak av pepper , lær og mørke bær , fra produsenten Jean-Michel Gerin i Cote-Rotie , var en knallmatch til lammet , og balanserte fint mot den kremete artisjokk-pureen . 
- Lammet er perfekt stekt , potetene er utrolig gode , og artisjokk-pureen tilfører fint med syrlighet til retten , mente Robinson . 
- Enig . 
Men det er ingen som sier noe om hvor lammet eller ishavsrøya kommer fra , poengterte Fredag småskuffet . 
- Jeg synes det er kult at de serverer fransk mat med norske råvarer , men de kunne ha kostet på seg en kort kommentar om hvor maten kommer fra . 
Det er ingen stor ting , men det er tydelig at fokuset deres er på tilberedelsesmetoder framfor kortreist mat . 
Desserten besto av karamellisert banan med crème anglais med couscous , karamellisert popkorn , crispy bananbrød , sjokoladeparfait og en liten dråpe intenst smaksrikt syltetøy av pasjonsfrukt . 
Velg en tag for type anmeldelse ! 
En av disse : 
- Couscousen var virkelig god , og litt spennende i en dessert . 
Generelt er dette veldig gode enkeltsmaker , men jeg savner litt helhetstankegangen , mente Robinson . 
Verdt pengene - Enig . 
Det er mer en samling forskjellige veldig gode ting enn en helhetlig rett . 
Litt « more is more » -tankegang , nikket Fredag . 
Til regningen kom en liten fjøl med hjemmelaget konfekt - en svært sympatisk avslutning på et riktig vellykket måltid . 
Totalen endte på rundt 2300 kroner for tre retter , to glass champagne og to halve vinmenyer . 
- Det var det jammen verdt , konkluderte Fredag . 
- Du får svært forglemmelige måltider nede i Oslo-gryta for den prisen . 
Hit vil jeg tilbake ! 
Ikke min kopp Thea Atmosfæren til tross , vertskapet hos Thea får ikke gjestene til å føle seg hjemme . 
Det er på « Hos Thea » sin egen hjemmeside at restauranten karakteriseres som « en liten spisestue med åpen kjøkkenløsning » . 
Og det er akkurat sånn det føles når man åpner døra til restauranten . 
Robinson og Fredag rister av seg snøfnuggene og tråkker inn i en varm og deilig stue . 
Det er fullt i restauranten : 
Romantikk og familiehygge , stearinlys og hvite duker . 
Frognerfruenes favoritt , interiørdesigner Helene Hennie , står bak det behagelige , lyse interiøret . 
Men i et frognerhjem ville vel vertskapet ha tatt imot både gjestene og yttertøyet i døra ? 
Spiseparet dukker ned i « ukens meny » . 
Restaurantens eier , Sergio Barcilon , står selv bak grytene og har bevisst satset på en liten meny - « for å gi hver eneste rett den kjærligheten den fortjener » . 
Kveldens første rett , kremet jordskokksuppe , kommer til bordet , eller rettere sagt : deiser ned på bordet . 
- Oops . 
Her må det være travelt , hvisker Robinson idet verten forsvinner rundt hjørnet . 
På toppen har kokken dandert strimlet fenalår og gressløk . 
- Lekkert , sier Fredag . 
- Salt kjøtt bør passe perfekt til den søte og nøtteaktige smaken av jordskokk . 
I mellomtida har Robinson rukket å dyppe skjeen både en og to ganger i suppa . 
- Jeg er glad kokken ikke hører meg nå , men dette smaker som bechamelsaus . 
Suppa er altfor tykk , sier Robinson . 
Spiseparet får Riesling i glassene . 
I motsetning til servitøren tar vinkelneren seg god tid ved bordet . 
Men når kollegaen kommer med kamskjellene er det med samme hastverk som i første runde : 
Ikke så mye som et smil eller et blikk , og heller ingen introduksjon av hva som ligger på tallerkenen . 
I menyen står det imidlertid at Robinson og Fredag har fått « pannestekte kamskjell med confitpoteter og salsa brava » . 
- Kamskjellene er perfekt stekt , gyllenbrune utenpå og saftige inni , og den spicy tomatoljen kler havsmaken . 
Men kokken kunne gjerne vært mer måteholden med mengden potetconfit . 
Nå truer den med å skygge for hovedrolleinnehaveren , sier Robinson . 
Kelneren henter tallerkenene . 
Fredag skjenker vann . 
- På et sted som dette forventer jeg at kelnerne holder øye med vannstanden i glassene , sier Fredag , som allerede har skjenket isvann til seg selv og Robinson tre ganger i løpet av måltidets to første retter . 
Så til hovedrettene . 
Robinson har bestilt fjellørret fra Hardanger med lime- og safransjy . 
Fredag får reinsdyrfilet i blåbærsaus . 
- En klassiker og en vinner , sier Fredag om det rosastekte kjøttet . 
- Og blåbærsausen er deilig . 
Kokken har funnet en fin balanse mellom rødvin og søte bær . 
Robinson er ikke like begeistret for sin hovedrett . 
- Fisken er druknet i en smørtung saus . 
Med menybeskrivelsen « lime- og safransjy » så jeg for meg en krydret , frisk smak . 
Fisken har dessuten blitt bakt for lenge . 
Dette var en nedtur , sier Robinson , som til tross for god matlyst velger å returnere fisken til kjøkkenet . 
Flere skuffelser til tross , spiseparet bestemmer seg for å gå inn i kveldens siste etappe med åpent dessertsinn . 
Og heldigvis , de franske pannekakene med hjemmelaget rom- og vaniljeis smaker fortreffelig . 
Når regningen kommer på bordet viser den fire retter , vinpakke , en svart og en irsk kaffe . 
1940 kroner er totalen . 
- I dette prissjiktet forventer jeg en kjærligere hånd om grytene og et vertskap som får meg til å føle meg velkommen . 
Denne gangen skuffet Thea. 
Soleklart valg Bølgeskvulp , måkeskrik og god mat . 
Når værgudene i tillegg er i godlune , er Royal Marine stedet i Sommer-Oslo . 
- Jeg rusler altfor sjelden utover Akershuskaia , sa Robinson . 
- Ja , dette er liksom cruisepassasjerenes domene . 
Med mindre du skal ta en båt ut til øyene , sa Fredag . 
- Eller ta deg en matbit på et av kaias to spisesteder . 
Målet for vandringen denne sommerkvelden var Royal Marine Seafood & Grill Restaurant , en populær uteservering som driftes av den fargerike Mona Halvorsen og hennes cateringfirma Stunt Squad for fjerde året på rad . 
Serveringen foregår mellom skur 28 og 29 , og er et både rimeligere og mer uformelt alternativ til « Solsiden » , som ligger litt nærmere cruiseskipsanløpet . 
Men utsikten mot fjorden og det maritime livet er den samme , og herfra kan man - mens Aker Brygge for lengst er skyggelagt - nyte sola til langt utpå kvelden . 
- Sett dere hvor dere vil , sa en blid kelner . 
Valget sto mellom tre bord , og Robinson og Fredag valgte det nærmest sjøen , bestilte hver sin halvliter , og nøt den svale sommerkvelden , sola og bølgeskvulpet en stund , før de ga seg i kast med menyen . 
Da var uteserveringen smekk full , og en liten kø var i ferd med å danne seg . 
Over bordene summet det på både norsk , dansk , engelsk og spansk , og Robinson observerte en av kelnerne gi et par turister et kurs i rekepilling . 
Store boller med ferske reker sto på mange av bordene , liksom fat i ulike størrelser med dampende blåskjell . 
- Alt dette høres jo veldig sommerlig og godt ut , sa Fredag etter å ha bladd seg gjennom den tospråklige menyen . 
- Først moules frites , så kveitekotelett ! 
- Gazpacho , så en « sagnomsust » fish & chips , repliserte Robinson . 
De to kokkene på det lille - delvis åpne - kjøkkenet jobbet hardt denne kvelden , men varene kom likevel fort til bords . 
Blåskjellene var saftige , enkelt tilberedt med hvitvin , og smakte fortreffelig . 
Det gjorde også de medfølgende pommes frites med aiolidipp , og gazpacho-suppa var frisk og passe krydret . 
Robinson fortsatte med øl til sin fish & chips , mens Robinson bestilte et glass chablis til kveita . 
Vinkartet er lite , men hyggelig priset til mellom 329 - 520 per flaske . 
- Wow ! utbrøt Robinson etter en munnfull torsk . 
« Fish & chips » kan være så mangt , men her hadde fiskefiletene fått en rask og kraftig behandling i frityren . 
Skorpa var solid og sprø , mens innmaten - altså fisken - hadde fått beholde sin saftighet , og flaket seg fint . 
De friterte potetene var rykende varme og sprø , og som seg hør og bør serveres denne engelske klassikeren med remulade og malteddik . 
Fredag var ikke like fornøyd med sin kveite . 
De to kotelettskivene hadde ligget litt for lenge på grillen , og burde vært saftigere . 
Og de ovnsbakte potetbåtene bar preg av at det var en stund siden de hadde kommet ut av ovnen . 
Etter å ha smakt på noen flak av medspiserens saftige torsk , var dommen klar . 
- Neste gang går jeg også for « sagnomsust » fish & chips ! 
- Det har vært en veldig travel kveld , sa kelneren da Robinson og Fredag spurte om å få titte på dessertkartet . 
- Dessverre bare vi bare hvitvinskokt pære igjen , beklaget hun . 
Det gjorde valget enkelt , og to små plastglass med biter av pære , pistasjnøtter , rips og sjokolade avsluttet måltidet - uten den store akklamasjonen , selv om pærebitene var både syrlige og friske . 
- Et sympatisk sommerkonsept , kommenterte Fredag da de ruslet mot Rådhusplassen . 
- Og en sympatisk pris , sa Robinson . 
Hva tror du ? 
Halvparten av hva vi hadde måttet ut med på den andre siden av havnebassenget ? 
Fredag nikket . 
- Se ikke bort fra det . 
Det er både billigere , hyggeligere - og mer solrikt - på solsiden . robinson & fredag ; @ dagbladet.no 
Velg en tag for type anmeldelse ! 
En av disse : 
« Mad Fork » : 
Best til lunsj , før kino og etter shopping Oslo vest-restaurant med gode pakketilbud . 
- Det skal bli spennende å prøve de nye varene , sa Fredag entusiastisk . 
- Ja , for håpe det innfrir . 
For når man kaller en restaurant noe så pretensiøst som Mad Fork , mad er et akronym for « Make a difference » , ikke et løfte om gale gafler , skrur man tross alt forventningene i været , sa Robinson . 
Interiøret er morsomt og absolutt annerledes , dekorert med bord fra Ringerike fengsel , jernfigurer kuttet ut av gamle skipsvrak og stoler av planker fra gamle trebåter . 
Likevel har ikke spisestedet på Oslo Vest gjort den helt store forskjellen i Oslos restaurantjungel ennå . 
Nesten finger food Etter litt veiledning fra en blid og svært serviceinnstilt kelner , gikk Robinson for en « mini kyllingburger » etterfulgt av entrecôte , mens Fredag plukket ut « mini mad burger » og steinbit . 
- Miniburgerne er små , nesten som finger food , lovet kelneren da de to var litt usikre på om magen ville klare hovedretter etter å ha spist hamburger og confitpoteter . 
Det stemte . 
Lite og godt 
- Dette ser godt ut , sa Robinson entusiastisk da de to lubne burgerne på 5 - 6 centimeter i diameter kom på hver sin fjøl sammen med en passe porsjon med confit-poteter , aioli , oppkuttede grønnsaker og en cajunkrydret rømmedip . 
Burgerne var saftige og gode , confit-potetene var knasende sprø og myke inni , og forrettene etterlot dem heldigvis mer forventningsfulle enn mette . 
- Men ølet er det slappeste jeg har fått . 
Det må være noe galt med tappeanlegget deres , sa Fredag , som hadde valgt øl til forretten . 
Robinson drakk fornøyd sitt glass prosecco . 
- Og jeg ser de har konseptet « burger and bubbles » på lørdager : 
Et glass prosecco og en miniburger med tilbehør til 129 kroner . 
Det høres ut som et godt tilbud for shopperne i området . 
Robinsons rause stykke med entrecôte kom med ovnsstekte grønnsaker og barbecue-saus på siden , mens Fredags steinbit hadde fått stekeskorpe med cajunkrydder , tartarsaus og de samme ovnsstekte grønnsakene . 
- Denne gangen trakk du det lengste strået , mente Fredag , etter å ha smakt på entrecôten . 
- Utrolig mørt og saftig . 
Fisken var godt krydret , men den har akkurat stekt litt for lenge . 
Det ble litt tørt , synes jeg . 
Kelneren anbefalte en fransk Chardonnay til fisken og en fyldig Barbera fra Piemonte til entrecôten , som begge fungerte godt med maten uten å være spesielt minneverdige . 
Og innen hovedrettene var fortært , kom restauranteier Rebecca Mahboubi selv bortom bordet for å høre hvordan det smakte . 
Fargerik dekor « Bagels and Juice » -gründeren har selv samlet dekoren til restauranten rundt om i verden . 
- Det begynte med en båttur , forklarte hun da Robinson lurte på historien bak de fargerike , gamle dørene som dekket veggen . 
- Jeg og en venninne dro ut i verden for å gjøre en forskjell . 
Vi kalte båten « Mad - Make A Difference » . 
Underveis forsøkte vi å lære folk å skape seg et levebrød av det de hadde og det de kunne få gratis , for eksempel fra en søppeldynge . 
Mye av det de laget , har jeg hjulpet til med å selge etterpå . 
Så jeg tok med en hel container med dører fra Indonesia , forklarte hun entusiastisk før Robinson og Fredag fordypet seg i dessertmenyen . 
Mektig avslutning 
- Dette var jammen godt , men den er stor nok for to , sukket Robinson , som måtte kaste inn gaffelen halvveis i sin sjokolademousse med sjokoladekake og karamellsaus . 
Fredag derimot skrapte tallerkenen for å få med de siste restene av sin blåbær-clafoutis . 
Noen minutter seinere sto de igjen ute i gata . 
En tusenlapp for tre retter og to glass vin til hver - den slappe ølen ble strøket fra regninga - føltes som et riktig godt kjøp . 
- Vi kommer nok igjen til lunsj eller en matbit før kino , mente Fredag . 
Og de skriver heldigvis ikke regningen med gaffel selv om de heter « Mad Fork » . 
Velg en tag for type anmeldelse ! 
En av disse : 
Sawan byr på en lapskaus av orientalsk og kontinental mat . 
Men hvilken lapskaus ! 
Her går det an å late som om man er langt , langt borte . 
- Tja . 
Det var opprinnelig arkitekt Lowzows privatbolig , under den andre verdenskrig skal tyske marineoffiserer ha boltret seg her , så ble det selskapslokaler og etter hvert eksklusiv restaurantdrift , sa Fredag . 
- Huset har i hvert fall en lang og broket historie . 
Trendy For tre år siden åpnet restaurant Sawan dørene , og ble ganske snart et trendy spisested med et yngre klientell enn forløperen « Le Canard » . 
Lokalene er sobert innredet med valører i gull , oker og mørkt tre , og den uttalte ambisjonen er å skape et sted med respekt for tradisjoner , uten å være redd for å benytte moderne kjøkkenteknikker . 
Robinson og Fredag var blitt tildelt et bord i hjørnet av det største av flere rom , og studerte menyen med andakt . 
Orientalsk miks 
- Er det dette man kaller en eklektisk meny , undret Fredag , som konstaterte vel så mange japanskinspirerte innslag som thailandske . 
- Vi erfarte vel sist vi var her at en fusjon mellom de to høyst forskjellige tradisjonene fungerte veldig bra , sa Robinson . 
- Og så vidt jeg kan se har ikke menyen endret seg mye . 
Spør du meg er det en god ting . 
Bortsett fra seks hovedretter inneholder spisekartet et stort antall småretter , som egner seg godt til å dele , forklarte servitøren . 
Mange småretter Robinson og Fredag tok ham på ordet , og bestilte sju småretter og en stor . 
Først en sashimirett bestående av havabbor servert med ponzusorbet , dampet spinat , pinje-kjerner og lakserogn - en original vri på tilbehøret som absolutt falt i smak . 
Så fulgte to typer maki , seks biter med spicy tuna , chilimajones , sesamfrø og tørket chili , og seks med asparges , grillet hummerhale rullet i rispapir og toppet med rød curry-krem . 
Begge var kreative varianter av de klassiske japanske rullene , med en smaksvri mot det søte . 
Alt var også vakkert anrettet på lekre steinfat , slik som « sjefens kyllingsalat » , en upåklagelig blanding av friske og søte smaker med både agurk , papaya , thai-basilikum og ristede peanøtter . 
Både Robinson og Fredag godtet seg over at så langt i måltidet var det ingenting som hadde tapt seg siden forrige besøk . 
Mørt og saftig 
Så fulgte den første av to rekeretter , store , saftige tigerreker , grillet og servert med salat , mynte og chili i en nydelig hvitløksaus . 
To satayspyd ble servert sammen med rekene , med kjøtt av iberisk svin , mørt og smaksrikt . 
- Jeg lurer på om ikke dette kjøttet hadde klart seg vel så bra uten den søte peanøttsausen , sa Robinson . 
Fredag var enig . 
Den andre rekeretten , måltidets eneste hovedrett , var en større type reker , grillet og servert med svartpeppersaus , som omsider brakte et fint sting inn i rekka av smaker hvor det søte hadde fått dominere . 
Men dessverre var rekene litt dvaske . 
Saus i kanne 
Fiskeretten var en klassisk grønn curry med kylling , men servert på utradisjonelt vis med sausen i en liten kanne ved siden av . 
- Oi , sa Fredag etter en munnfull . 
- Her kom omsider chilien , sa Fredag og tok en god slurk av vinglasset som var fylt med en Riesling av type Wachenheimer fra Bürklin-Wolf . 
Velg en tag for type anmeldelse ! 
En av disse : 
Vinen hadde rikelig av både syre og fruktighet , og hadde passet godt så langt , men her kom den til kort . 
- Jeg vet ikke om noen vin hadde taklet denne curryen , sa Robinson . 
- Her hadde sausen tjent på litt mer sødme . 
Desserten ble også broderlig delt . 
Den besto av en blanding av friske bær , sorbet og en søtsyrlig granite , samt petit four - og spiselige blomster . 
- Selv om vi er på Oslo vest , går det an å late som om man er langt , langt borte . 
Og er man i orienten , så er man i orienten , sa Fredag og spiste en orkidé . 
• robinson & fredag ; @ dagbladet.no 
Hverdagshelt 
Gamle travere kan også overraske . 
Det var en vanlig , grå tirsdagskveld , men i lokalene til Oriental var det trangt om saligheten . 
- Er det et tydelig tegn på kvalitet ? 
At det er vanskelig å få bord selv midt i uka ? undret Fredag . 
- Det er nok et sikkert tegn på suksess , men om det automatisk betyr høy kvalitet , er jeg usikker på , sa Robinson . 
- Men det skal vi snart finne ut av . 
Oriental har holdt til i lokalene ved Aschehougsplass siden forløperen Dinner pakket sammen og flyttet til Stortingsgata på midten av 90-tallet . 
Robinson og Fredag har besøkt stedet ved flere anledninger - både i embetes medfør og på eget initiativ . 
Erfaringene har vært blandede . 
Sist de var innom , for et par år siden , var de bare måtelig fornøyd . 
Men nå hadde de fått et tips om at kvaliteten hadde tatt seg betraktelig opp . 
En effektiv , men hyggelig servitør var raskt på plass med menyer . 
Noen retter går igjen , andre er nyere . 
Men profilen er den samme som før ; her serveres retter fra Szechuan og Canton med en kreativ vri . 
Nytenkning er et ord som går igjen i menyen . 
Oriental har også et bra utvalg av dim sum-retter som utgjør brorparten av forrettene i menyen . 
Robinson og Fredag valgte Dim sum-tallerken , som besto av seks varianter med svinekjøtt , reker , sopp og grønnsaker . 
Munnfullene - med diverse sauser - bød på mange gode smaker og varierende konsistenser . 
Her var søtt , surt og salt , fritert , panne-stekt og dampet . 
- En svært god start , mente Fredag , og fikk et fornøyd nikk til svar fra Robinson . 
Kurven steg ytterligere da hovedrettene kom . 
Det begynte med Hak chiu ao lau , på norsk : marinert indrefilet av okse i skiver , med shitakesopp , paprika , aspargesbønner og vårløk . 
- Wow , uttrykte Fredag . 
- En klisjé , men dette kjøttet er som smør . 
Og smaken er nydelig . 
Bortsett fra soyabønner og svart pepper i rikelige mengder , inneholdt sausen ifølge menyen noe så vestlig som Worcestershiresaus . 
- Et eksempel på etablissementets nytenking i forhold til tradisjonell kinesisk kokekunst ? 
Resultatet er uansett svært vellykket , sa Fredag . 
Robinsons rett , « Lung ha ao lau » , sto i menyen oppført under Kjøttretter , selv om den inneholdt både hummer , kongereker og kamskjell . 
At det også var gjort plass til et stykke av det samme deilige , møre oksekjøttet , var åpenbart nok til å kvalifisere til kjøttrett . 
- Mye på en gang , og jeg må innrømme at jeg var skeptisk , sa Fredag . 
- Mister ikke råvarene noe av sitt særpreg når de blandes å denne måten i den samme sausen ? lurte Robinson . 
Fredag ristet sakte på hodet . 
- Her har kokken lykkes med balansen . 
Og sausen er helt nydelig . 
Øl er vanligvis å foretrekke til sterk orientalsk mat , men servitøren anbefalte en Valpolicella Classico Superiore DOC Ripasso fra Stefano Accordini . 
Også det et lykkelig valg . 
Ingefærparfait med pasjonsfruktsaus og eksotiske frukter og mangopudding satte et fint punktum på et måltid som kanskje strengt tatt egner seg bedre til fest enn til hverdags . 
- På den annen side , sa Fredag . 
- Hva er galt med å spise god mat for å gjøre hverdagene hyggeligere ? 
Det er tross alt dem det er flest av. • robinson & fredag ; @ dagbladet.no 
Velg en tag for type anmeldelse ! 
En av disse : 
Jovial nytelse 
Både mat og vin smaker fortreffelig øst for Akerselva . 
- Ingen hvite duker i sikte , observerte Fredag . 
- Høye hæler og joggesko i god forening . 
Dette blir jovialt og ujålete , men alt virker fortsatt proft og populært , fortsatte Robinson . 
Etter drøye 25 år i gamet , er det ingen tegn til at gjestene har gått lei av Grünerløkkas gourmetrestaurant Markveien Mat og Vinhus . 
En blid , norsk servitør viste vei til et forhåndsbestilt bord , med spørsmål om hva som kunne friste i glasset . 
Og mens Robinson nøt italienske bobler og Fredag smattet på en tørr Riesling , tok de et dypdykk ned i en meny med fristelser for de fleste ganer . 
Menyen skifter etter årstidene . 
Både rotgrønnsaker og sopp hadde fått god plass på et spisekart med priser i et høyere sjikt enn mange andre steder på Løkka . 
Uten å avskrekke helt . 
- Alle servitørene er menn , observerte Robinson , og mente bordets dedikerte uten vanskeligheter ville fått rolle i en amerikansk vikingfilm med sitt rødlige skjegg . 
- Dagens forrett , hovedretter og dessert ble grundig presentert før servitøren lot spiseparet tenke i ro med nybakt brød og geitesmør på bordet . 
- Jeg må passe meg for brødfella , gomlet Robinson , før avgjørelsen av forrett falt på carpaccio av kalv . 
Rørosfe , kunne menyen opplyse om , og da den kom med majones tilsmakt pepperrot , var dommen spontan : 
- Nydelig , supermørt . 
Og rødbeter tilfører sødme , pepperroten er mer som et hint og pinjekjernene kom i rikelig monn og ga tyggemotstand . 
Fredag fulgte kelnerens dagens anbefalinger , og endte opp med kalvebrissel med jordskokk-puré , ramsløksaus og rødbeter . 
- Sjelden jeg spiser disse kalvekjertlene . 
Innmat-konsistens under den sprø stekeflaten , men veldig godt - og tilbehøret smakte deilig høst , mente Fredag . 
På veggen henger diplomet fra Wine Spectator 
- « Best award of Exellence 2014 » . 
Det vitner om at vinkjelleren som restauranten er kjent for , fortsatt holder stand . 
Så er da også kartet innholdsrikt både hva produsenter og pris angår . 
Og med et rikelig utvalg vin på glass . 
— Her må det være trygt å overlate vinvalget til servitøren . 
Og la oss gå for glass , mente Fredag . 
Og fikk rett . 
Servitøren kunne mer om vin enn vikinger flest , og da Fredag ville ha fylde til sitt lammelår - med ratatouille og Anna-poteter — kom et sjenerøst glass Barolo på bordet . 
- Dette lammet er en fest og en fryd - og vinen ? 
Jo da . 
Fredag smilte fra øre til øre . 
Robinson måtte innse å ha tapt i valget av hovedrett . 
Jølsterørreten var helt ålreit , pureen på grønne erter var mer spennende i farge enn i smak og stikkelsbærsausen kom uten nevneverdig smak av stikkelsbær . 
- Anonymt og ganske kjedelig , konkluderte Robinson og nøt mersault-vinen i stedet . 
Desserten løftet inntrykket igjen : 
Sjoklademousse på tertebunn med plommer i portvin og rømmesorbé . 
- Plommene og sorbeen var fantastisk , friske , spennende smaker , sa Robinson . 
- Ujålete , jovial og behagelig stemning , oppsummerte Robinson . 
- Oppmerksomme og kunnskapsrike kelnere . 
Og nydelig mat , minus en kjedelig hovedrett . 
Vi kommer tilbake , konkluderte Fredag. robinson & fredag ; @ dagbladet.no 
Velg en tag for type anmeldelse ! 
En av disse : 
Alternativ til gullrekka 
I Mexico er det gatekjøkkenmat . 
I Oslo blir det kø når tacos første gang serveres på autentisk vis . 
- Hva ? 
Ingen rømme ? 
Ingen mais ? 
Ingen tacoskjell ? 
Ingen revet ost ? 
Unnskyld , er ikke dette en tacosrestaurant ? 
Robinson var neppe den første som dro denne lavbudsjettsvitsen på nyåpnede Taco Republica , i krysset Torggata / Osterhaugsgata i Oslo . 
Men den blide og energiske kelneren tok det sporty , der hun satte brettet med fire ulike tacovarianter på bordet sammen med skåler med matchende salsa til hver rett . 
At hovedstaden i fredagstaco-foran-gullrekka-republikken endelig har fått sin første ordentlige taqueria , en autentisk tacorestaurant , var i høyeste grad på tide . 
På Taco Republica gjør de det ordentlig . 
Det betyr kortreiste råvarer og import i skjønn forening , der lammet er fra Lofoten , osten fra Den Blinde Ku og de små tortillasene er bakt på det kalkvannsbehandlede meksikanske mais-melet masa harina . 
Det betyr et titall autentiske chilisorter fra Mexico , og liberal omgang med den hellige treenigheten chili , lime og koriander , eller cilantro , som den kalles på de kanter . 
- Man kan trygt slå fast at dette er noe folk vil ha , sa Fredag , og så seg om i det røffe lokalet . 
På andre forsøk hadde spiseparet klart å tilkjempe seg et bord , etter køståing og en times ventetid i baren . 
Taco Republica tar nemlig ikke bordbestillinger , noe som den første uka etter åpning førte til et temmelig frustrerende kaos der køen gikk ut på gata og et halv kvartal bortover fortauet . 
Taco Republica fyller åpenbart et behov , og gjør heller ikke skam på forventningene . 
Til forrett bestilte Robinson og Fredag guacamole med totopos , eller tortillachips , og en skål med ceviche , rå fisk marinert i lime med tomat , koriander , chili og løk . 
- Guacamolen er perfekt chunky , og akkurat passe mye hottere enn den man vanligvis får her til lands . 
Også fisken , som altså « kokes » i limesaft , kom med totopos ved siden av . 
- Enkelt og godt . 
En friskere , mer energigivende forrett er det vanskelig å tenke seg , sa Robinson og kjente lysten på et stort antall tacos og mer fatøl melde seg . 
Vin er nærmest en ettertanke på menyen , med bare to røde . 
Tacos kan bestilles enkeltvis og ferdig tilberedt , alternativene med kjøtt også i løs vekt , der ønsket fyll kommer i porsjoner på 250 eller 500 gram , med tortillas ved siden av . 
Robinson og Fredag valgte ferdige tacos med nesten alle de tilgjengelige fyllsortene , det vil si confit av svinekjøtt , ovnsbakt lam , stekt kylling , kokt oksetunge og stekt østerssopp . 
De tre første var best . 
- Jeg hadde nesten ventet at det skulle være hottere . 
Må jeg velge , så går jeg for det mørke fyllet med confitert svinekjøtt . 
Men lammet er ikke langt etter , smattet Fredag , i et forsøk på å få alt fyllet inn i munnen . 
De små , myke tortillaene kan med fordel bakes noe større , så man lettere får i seg fyllet uten søl . 
Etter to forretter og fem tacos hver , var Robinson og Fredag akkurat passe mette , og nesten døve på grunn av det voldsomme støynivået i det trivelige og høyloftede lokalet , der store glassvinduer og udempede takflater sender all lyd knallhardt tilbake . 
Robinson ropte ut : 
- Hit må vi tilbake . 
Men tacosene er litt høyt priset . 
Det er jo meget enkel mat , dette . 
Utvalget i hovedretter burde dessuten være større . 
Og er det lov å si at de trauste , norske fredagstacoskjellene fortsatt har noe for seg ? 
De er sikkert usunne og inautentiske som pokker , men det er noe med kontraster mellom sprøtt og bløtt . 
Det får man ikke her , om man ikke bestiller tortillachips ved siden av . 
Ta den , tacohipstere ! robinson & fredag ; @ dagbladet.no 
Velg en tag for type anmeldelse ! 
En av disse : 
Pizzaparadisisk Villa Paradiso byr både på barneapéritifer og gode pastaretter , men det er pizzaene som gir navnet mening . 
— Bra at vi bestilte , her er det rift om bordene , hvisket Robinson idet en ung kvinnelig hovmester måtte sende et håpefullt par ut i plaskregnet med et beklagende smil og et « dessverre , alt er fullt i hele kveld » . 
— Det var jo ikke engang et ledig bord på uteserveringen , selv i dette været . 
Sentral plassering på Grünerløkka og stadig stigende pizzary ser ut til å være en vinnerkombinasjon , svarte Fredag og fulgte hovmesteren til et tomannsbord med utsikt til det trafikalt underholdende krysset Markveien / Grünersgate . 
— Men jeg skjønner godt at folk strømmer hit . 
Atmosfæren , det ivrige gnyet , det åpne pizzakjøkkenet , fargene og veggflisene her er nok til å sette meg i middelhavsstemning . 
Jøss , det er like før jeg bryter ut i « O mia bella Napoli » , « Volare » og andre sangskatter fra støvellandet . 
— Kanskje du heller skulle konsentrere deg om menyen ? 
Den gode stemningen vil ha bedre av det , kom det tørt fra den andre siden av bordet . 
Villa Paradiso tilbyr ikke bare apéritif med og uten alkohol for voksne , også de minste er tilgodesett med hele fire før-maten-drinker og egen pizzameny for bambini . 
— Tregenerasjonsvennlig sted , bemerket Robinson , som ble mer og mer italiensk til sinns . 
— Jeg går for enkle klassikere : først en bruschetta , deretter pizza med mozzarella , sopp , pølse og parmesan , og til slutt litt ost . 
En halvliter av husets rødvin ( kr 205 ) og litt vann , og jeg lover å være lykkelig i minst 40 minutter hvis maten er så god som jeg nå tror at den er . 
— Slik snakker bare et uforbederlig stemningsmenneske , sa Fredag . 
— Jeg velger en annen variant : caprese , vegetarlasagna og halvparten av din ostetallerken . 
Og selv om jeg kunne tenke meg en Amarone della Valpolicella til 722 kroner , nøyer jeg meg med husets hvitvin i mugge . 
Finanskrisa er ikke helt over , og vi er tross alt i det rustikke hjørnet , er vi ikke ? 
Til tross for travelheten kom det mat på bordet ganske fort . 
Robinson fant sin stekte brødskive med olivenolje , hvitløk , masse grovhakket , søt tomat og litt ruccola helt i tråd med forventningen , og pizzaen , en Cacciatore , kom med den tynne , myke napolitanske bunnen og helt riktig doserte mengder steinsopp , grov pølse og ost . 
— Så enkelt , så grunnleggende og så godt , lød hjertesukket , mens Fredag var såre fornøyd med både den usedvanlig velsmakende bøffelmozzarellaen omgitt av tomat , basilikum , balsamico og olje , og lasagnen med aubergine , tomat og en ostesaus laget på robiola . 
— Det er en fin lakrissmak fra fennikel her — godt og originalt , lød dommen som Robinson bare måtte slutte seg til etter en prøvende gaffelfull . 
— God og solid mat . 
Delikat dandert uten fiksfakserier , og med husviner som i all sin enkelhet står seg godt mot flaskeviner til hundrelappen mer , omregnet til flaskepris , oppsummerte Fredag mens de smakte på fint modnet gorgonzola , en fast , mild pecorino og smaksmyk caprino . 
— Det eneste som plaget meg litt , var lydnivået . 
Men ikke mer enn at jeg gjerne tar turen om igjen , supplerte Robinson . 
— Oooo mia bella naaaapoli , du er det skjøøønneste ... 
— Nå går vi ! sa Fredag . 
Og det gjorde de . 
Stivt og smått 
Petter Stordalens overdådige Annen Etage har god mat , men mangler litt sjarm . 
- Det er ingen tvil om at blådressen er tilbake i motebildet , humret Robinson fra dypt nede i fløyelsstolen . 
Ja , så dyp var faktisk stolen at det var litt strevsomt å rekke opp til bordet . 
Det er seks år siden den heller ikke så store Petter Stordalen rocket opp de ærverdige lokalene over Theatercaféen — så både skipsredere og kulturfolk satte champagnen i halsen . 
Restauranten med det nyrike plysj- og paljettpreget , fikk navnet Eik Annen Etage . 
Denne kvelden var baren full av dresskledde menn , og en og annen kvinne i drakt , alle med bedriftens Mastercard i lomma . 
Konseptet er effektivt , både for kjøkkenet og for dem som skal innom mellom jobb og hjem . 
Det finnes fem selvsikre retter på menyen , og du kan spise tre , fire eller fem av dem . 
Først kom to vinterfristelser : tørr , sprøstekt svor med sennepsdipp . 
Og sild med crème fraîche . 
Servitøren kunne ikke svare på hvilke spennende krydderier silda hadde fått følge av . 
Var det en mild smak av nellik ? 
Da svaret endelig kom fra kjøkkenet var det så generelt som « krydderpepper » . 
Uansett , pirrende for smaksløkene , syntes Robinson , som gledet seg til firerettersfest . 
Høvdingen bak menyen er Ole Jonny Eikefjord , Stordalens restaurantmakker , tv-kokk , kokebokforfatter og mannen som laget middagen under Kronprinsparets bryllup . 
Spiseparet fikk Dönnhoffs friske Riesling i glassene . 
Til forrett spiste Fredag varmrøkt laks med akevittgelé og dillmarengs , mens Robinson gikk for torsk med pepperrot og kjøkkenets tre varianter av rødbet . 
- Det hvite fiskekjøttet er fast og deilig og nydelig mot den spisse pepperrotsmaken og de søtlige rødbetene , roste Robinson . 
Fredag var også godt fornøyd med fisken , men syntes kjøkkenet var vel gjerrige med mengden laks . 
Kanskje det var fordi neste rett var mektig , til bordet kom risotto med fritert kalvebrissel , estragonolje og parmesan . 
- Hmmm , kalvebrisselen , som er så mild på smak , kom kanskje ikke helt til sin rett sammen med den parmesansterke risottoen . 
Jeg synes heller ikke hvitvinen matchet retten godt nok , sa Robinson , som hadde fått en Il Falchetto Langhe Arneis i glasset . 
- Sssssjjj , sa Fredag , der kommer kokken spankulerende . 
- Så hyggelig , utbrøt Robinson , det er lenge siden jeg var på en restaurant hvor kokken kommer til bordene . 
Velg en tag for type anmeldelse ! 
En av disse : 
Men sjefen hadde sett seg ut ett eneste bord som skulle sjarmeres , og da oppgaven var fullført , spratt han inn på kjøkkenet igjen . 
Ut kom hovedretten . 
Det langtids-bakte ibericosvinet med eple , steinsopp og marinert rødkål var vellykket . 
Men spiseparet kunne ikke unngå å tenke tilbake på ibericoen de fikk noen måneder tidligere hos konkurrenten Pjoltergeist , som både i smak og mørhet var et par hakk over Eikefjords svineprestasjon . 
- Klar for en søt avslutning ? spurte servitøren og introduserte en slags luksus-Snickers : vaniljeis med melke-sjokolade , karamell og peanøtter . 
- Søtt , salt og kaldt . 
Nydelig , smilte Fredag . 
Robinson var allerede over i oppsummeringsmodus : 
- Maten er god . 
Servitørene er oppmerksomme , men ganske uerfarne . 
Og atmosfæren oppleves stiv hvis du ikke har med deg verken dress eller kunder . 
Når det i tillegg er relativt dyrt her , så er det en del andre Oslo-restauranter jeg vil anbefale før denne . 
- Enig , kvitterte Fredag. robinson & fredag ; @ dagbladet.no 
Hel ved I seks år har Eik gitt billig gourmet fra fast meny . 
Det er ingen grunn til å bli løsaktig . 
De fem rettene på kartet skiftes ut hver uke , men etter et halvt tiår har konseptet satt seg så godt at du vet hvilken opplevelse 
Eik vil gi deg : 
Norske råvarer , fortrinnsvis etter sesongen , ofte koblet med asiatisk tilbehør , mange elementer på hver tallerken , rause vinmengder og proff service . 
En kveld tidlig i uka er det tydelig hvor populær Eik er , spesielt for mannlige jobbfellesskap . 
— Kanskje menn er spesielt glad for å slippe å velge ? spekulerte Fredag . 
— Det er i hvert fall påfallende få kvinner her . 
Og nesten ingen kjærestepar , observerte Robinson . 
Det er ingenting i veien med atmosfæren som skulle tilsi pur business . 
Eik har klart å lage et lokale som ikke føles som en hotellrestaurant som det formelt sett er , på hjørnet av Savoy . 
Det føles intimt ved bordene , men luftig nok til å følge med på gjestelivet . 
Lite ser ut til å være forandret på seks år . 
Det trasige er at baren , som før var en av byens beste for midtukefyll , for tre år siden ble omskapt til noe som nesten ingen lenger setter pris på . 
Men det er annen skål . 
Etter appetittvekkeren av aspargessuppe , lam og scampi kom høstens sopp — servert slik Eikeboere er blitt vant til : 
Over steinsoppsuppa balanserte en tynn toast med marinerte kantareller . 
På andre siden av rektangeltallerken lå en tempurastekt piggsopp , italiensk skinke ( coppa ) , salat og en luftig pepperrotkrem . 
— Suppa er så presist sterkt pepret at det river samtidig som soppsmaken er tydelig , roste Robinson . 
Fredag bet fornøyd over tempuraen , men var litt i stuss over hvor mye mat det lå allerede i første rett . 
Spiseparet hadde valgt alle fem serveringer , men begrenset vinpakka til tre glass . 
Det gjorde ingenting : 
Servitøren fylte vann oppmerksomt . 
Et annet tegn på hvor innarbeidet rutinene er : 
Robinson telte fire servitører som i løpet av kvelden tok seg av dem uten at de rotet noe til . 
På et slikt sted kan en ikke forvente den helt personlige oppmerksomheten . 
En Riesling fra Rheingau ble presentert til kveita fra Lofoten . 
— Jeg tror ikke fisken i seg selv er for salt , men sammen med sitron- og persillerisottoen den ligger på ble det litt i overkant for meg , sa Robinson . 
— Det er jeg ikke enig i . 
Artig at de bruker sprøsøtegode neper , mente Fredag . 
En samosa ( frityrstekt deig ) med kamskjell og kongekrabbe understreket hvor asiatisk Eik tenker i nesten alle retter . 
Svinenakken , chilistekt , kom med boc choi ( kinakål ) , gulrot- og ingefærpuré , mango , granatepler , kasjunøtter og kassavarot . 
— Det smaker ikke så mye chili av kjøttet , mer søtt , men alt er virkelig godt , sa Robinson . 
— Det asiatiske ligger også i at det er så mye annet på tallerken enn kjøttet . 
Hvis du liker det , er Eik stedet . 
Noen vil sikkert mene det er for mye og rotete , analyserte Fredag . 
Fem oster servert med restaurantens rause to-glass-policy av både søt hvit og rød ( Riesling og Madeira ) , spente fra den helt milde italienske til den ikke helt skarpe gorgonzolaen . 
Den søte avslutning var den minst vellykkede . 
— Melkesjokoladedelice er bare for kompakt og multene har mistet sin ynde av gratineringen . 
Men plommene er nydelige og yoghurtsorbeen frisk , mente Robinson . 
Men fem retter for 465 kroner er utvilsomt fortsatt et av Oslos beste alternativer for en kvalitetskveld på byen . 
Streit sushi 
Jonoe serverer billig og bra sushi , men gjør ingenting for å imponere . 
Grensa til Norges mest trendy bydel , Grünerløkka , går utvilsomt ved Sannergata . 
Loddrett ned fra denne trafikkåra løper Markveien og Thorvald Meyers gate , med landets tetteste konsentrasjon av gode spisesteder og kule barer . 
Rett over Sannergata tårner nå Ringnes Park , et enormt boligkompleks som febrilsk prøver å selge seg inn som « det nye Løkka » , med « ultramoderne » pappeskeleiligheter bygd i og rundt de gamle fabrikklokalene til Ringnes . 
Et sånt sted må selvfølgelig ha en sushirestaurant i første etasje . 
Jonoe er godt etablert med en restaurant på Vinderen , og med den nye avdelingen i Ringnes Park aner man en sushikjede i emning . 
- Kokkene ser veldig japanske ut , sa Robinson . 
Det er jo et godt tegn . 
- Utvilsomt . 
Men lokalet er kjedelig som en studentkantine og menyen er ganske traust . 
En typisk norsk sushimeny , uten de helt spesielle smaksopplevelsene , ser det ut som , sa Fredag . 
- Vi får la dem prøve å vise hva de er gode for , sa Robinson , og så bestemte de seg for fireretteren til den snille sum av 450 kroner . 
Først kom en stor bolle med vanvittig mye rå fisk på en gang . 
Sashimi av tunfisk , kveite og laks , servert med husets ponzusaus , revet rettich , vårløk , en fritert miks av tang og chili , og en skje store lakserogn . 
Fiskeskivene var litt for tjukke , og litt for mange , til å gå an som første del av en fireretters . 
- Alt smaker veldig friskt og fint , men jeg er jo mett allerede , sukket Robinson . 
- Det er en halv kilo fisk , minst ! 
- Men sausen er fabelaktig . 
Akkurat passe søt og syrlig . 
Og du trenger jo ikke spise opp ... 
De neste to rettene kom samtidig , på samme lange tallerken . 
På den ene siden lå skiver av såvidt stekt indrefilet av okse , i en kraftig hoisin-aktig saus . 
På den andre lå « Jonathans skalldyrssalat » , en nydelig blanding av råmarinerte reker , kongekrabbe og kamskjell , forsiktig vendt i en lett majonesdressing med smak av chili , søt soya og et hint av ingefær . 
- Litt mye reker , og litt lite annet , mente Fredag , og pirket rundt for å finne mer av den gode krabben . 
- Men teknisk er det veldig bra , sa Robinson . 
Sjømaten har ligget akkurat lenge nok i limesaft til å bli « kokt » av syre , men ikke så lenge at kjøttet er blitt hvitt og seigt . 
- Indrefileten er min favoritt så langt , sa Fredag . 
- Selv om den kunne vært ørlite grann mørere . 
Det var tid for nigiri og maki , og inn kom to store fat med tolv biter sushi til hver . 
Seks nigiri av det typiske sortimentet - laks , tunfisk , smørfisk , kveite , kongefisk - og en « luksusmaki » , fylt med sandkrabbe , tempurascampi , avokado , agurk , chilimajones og indrefilet . 
- Hvordan i alle dager skal vi klare å få i oss dette , stønnet Robinson . 
- Tenk på hvor hvor lite tunfisk og kongefisk det er igjen i verden , og hvor skjør den økologiske balansen i havene er , sa Fredag . 
- Om noen tiår er dette måltidet en saga blott . 
Da er det bare monstertorsk-sashimi og mutert lakse-maki å få . 
Etter to skiver rull og to utrydningstruede fiskebiter på kokt ris , var det likevel klin umulig å dytte i seg mer . 
- Alt i alt , et sushimåltid litt over middels . 
Ingenting uventet , ingenting nytt , sa Robinson . 
- Bare helt streit sushi . 
- Men jeg tror ikke det er mulig å få mer protein for pengene noe sted i Norge , konkluderte Fredag . 
Gourmet til folket 
En av Oslos nyeste restauranter er også en av de beste . 
Og attpåtil i ei gammel kebabsjappe . 
Hils på Smalhans . 
St. Hanshaugen har fått sin egen strøksbistro . 
I Ullevålsveien , der det før var ei kebabsjappe , har Smalhans flyttet inn . 
Bak restauranten står tre venner med fartstid fra den rocka gourmetrestauranten Palace Grill : mesterkokk Tom Victor Gausdal , Stian Floer og Anders Braathen . 
På kjøkkenet har de fått med seg Karla Siverts ( 23 ) , som allerede har rukket å være innom både Bagatelle og Strand . 
- Jeg forbinder ordet Smalhans med slunken lommebok og fattigslige kår , sa Robinson idet spiseparet dyttet opp døra . 
Her er tanken tydeligvis å snu det til et honnørord . 
Med god utnyttelse av råvarene vil de tilby enkle hjemmelagde retter til en god pris , ifølge hjemmesiden . 
Før klokka 18 kan du få dagens rett til 169 kroner . 
Seinere får du valget mellom fem retter til 385 kroner eller ni retter til 585 kroner . 
Tanken er at alle rundt bordet skal dele . 
Rettene kommer raskt og plasseres i midten . 
Spiseparet ville ikke bli snytt for østers og hummer , så de gikk for den største menyen . 
Først kom et par deilige hollandske østers . 
De var lubne og duggfriske , og ble servert med sitron og sjalottløkvinaigrette . 
Samtidig kom lakseceviche med avokadomos , altså rå laks marinert i lime . 
Og med en liten deilig detalj : finhakkede shisoblader . 
- Dette er den beste cevichen jeg har smakt . 
Helt enkelt , med laks , lime , vårløk og hint av chili . 
Og ikke minst den karakteristiske anissmaken fra shisomynten , som løfter hele retten . 
I glasset fikk spiseparet gyllengule Pardas , en tørr nordspansk hvitvin , som passet perfekt til alle fiskerettene , selv om de var ulike . 
Også til den halvhotte , grønne paprikaen med norsk hummer . 
- For meg er dette en uvanlig kombinasjon . 
Men den bittersterke paprikaen er overraskende fin til det salte hummerkjøttet . 
Jeg synes til og med jeg kjenner et hint av søtlig kokosmelk her , sier Robinson . 
Så kom en raus porsjon blåskjell , helt enkelt , med hvitvin og persille . 
Og utrolig godt . 
De var bare halvveis i måltidet , men Robinson klarte ikke dy seg . 
- Kjøkkenet holder et sjeldent høyt nivå . 
Jeg elsker det ! 
Og det var ikke slutt på fiskefesten . 
Til bordet kom torsk fra Møre med bakte grønnsaker . 
Det var kritthvitt fiskekjøtt med spenst . 
Helt uten jålerier , bare norsk fisk på sitt aller beste . 
Både den og grønnsakene var bakt i en kullfyrt ovn på gloheite 450 grader . 
Spiseparet hadde fått rødt i glasset , fyldig fransk Côtes du Rhone . 
Og i steinovnsfatene lå villsaupølse , hjemmelaget ketchup , sprøstekt løk og pepperrot . 
- Snadder , utbrøt Fredag . 
- Det går faktisk an å bli lykkelig av ketchup . 
Og til bordet kom enda mer sau . 
Denne gangen kjøtt med smak av høyfjell og en lett og fin speltrisotto . 
Det var så vidt spiseparet hadde plass til dessert , men skålen som ble servert , var uimotståelig : 
Karamelliserte epler , sjokoladekrem , kjekssmuler og pistasjis , toppet med « tryllekuler » . 
- Og det var egentlig en perfekt avslutning . 
For dette er et lag med tryllekunstnere . 
For 1800 kroner spiste Robinson og Fredag et av sine desidert beste måltider i 2012. • robinson & fredag ; @ dagbladet.no 
Velg en tag for type anmeldelse ! 
En av disse : 
Fristende på Frogner Gimle Restaurant er noe så sjelden som en ujålete bistro full av franske fristelser til vennlige priser . 
Det er tre år og mange gode måltider siden « Vognmand Nilsen » åpnet på Grønland i Oslo . 
Nå har restauranten fått en lillebror på Oslos beste vestkant , « Gimle Restaurant » . 
Begge serverer fransk til vennlige priser . 
Men mens lokalet på Grønland er stort og trendy , er Frogner-broren mindre og mer rustikk . 
Interiørdesigneren har unngått den frognerske shabbychic-fella . 
Med rødt mursteinsgulv , eikebord og hvite vegger er restauranten enkel og ujålete . 
Spiseparet får menyen . 
Det er seks hovedretter å velge mellom . 
Lovende , synes Robinson , som liker snevre menyer fra kresne kokker . 
Begge bestiller foie gras-terrine til forrett . 
Til bordet kommer to rause skiver med bakte epler og portvinsreduksjon . 
- Konsistensen er smørmyk . 
Akkurat slik jeg vil ha den , sier Robinson og konstaterer at terrinen smaker nydelig sammen med de syrlige eplene og de søte , nesten karamellaktige dråpene . 
Til hovedrett har spiseparet bestilt sjøtunge og lammecarré . 
Sjøtunga smaker best når den er vendt i mel og stekt i smør , synes Robinson , som etter én bit kan konstatere at kokken har fulgt den franske matbibelen . 
Nesten . 
- Den tynne fileten er stekt noen øyeblikk for lenge , sier Robinson . 
Til flyndrefisken har kokken mekket safranrisotto med babyblekksprut , østerskrem og chorizoskum . 
Det salte tilbehøret framhever det kritthvite , nesten søtlige fiskekjøttet . 
På den andre siden av bordet smaker Fredag på sin lammecarré . 
Den er servert med auberginekaviar , blomkålpuré , ovnsbakte poteter og rosmarinsjy . 
- Hit tror jeg vi må komme igjen , sier Fredag . 
Og det er før de har fått desserten . 
Hittil i måltidet har servicen vært litt fomlete . 
Spiseparet fikk ikke hovedrettene samtidig , og italienske viner blir kalt franske og omvendt . 
- Hun er uvanlig klønete . 
Kanskje hun er fersk , hvisker Fredag når servitøren forsvinner inn på kjøkkenet . 
- Likevel får hun meg til å føle meg virkelig velkommen . 
Sjarmen hennes stagger det som lett kunne blitt til et irritasjonsmoment , sier Robinson . 
Søtsuget blir tilfredsstilt med ukas dessert : 
Trøffelkake med friske bær og bringebærgelé . 
- Nydelig avslutning på en nesten perfekt treretter , sier Fredag . 
Og gliser enda bredere når regningen kommer på bordet . 
- Selv om de sliter med fomlende service , så er dette et sted jeg ikke nøler med å komme tilbake til . 
Franske fristelser til flotte priser . 
Og det på selveste Frogner . 
Naturtalent Heløkologiske Maaemo ligger bra an til å nå målet sitt om å bli en internasjonal gourmetsnakkis . 
Ved grytene står Esben Holmboe , som har vært innom luksuskjøkken som Feinschmecker , Le Canard og Oro . 
Med seg på laget har han både restaurantsjefen og vinansvarlig fra Eyvind Hellstrøms nedlagte Bagatelle . 
På menyen står en 9-retter , enten du vil eller ikke . 
Kveldens første appetittvekkere serveres på en stor , tung stein . 
Dandert på berget ligger munnfuller av rå reke , hirsegrøt og fennikel med lakrissmør . 
Like etter kommer østersemulsjon , med svak smak av dill , selleri og pepperrot . 
- Utsøkt , roser Robinson . 
- Lokalene og utsikten gir meg følelsen av å være i New York , kommenterer Fredag . 
Der ute i mørket , utenfor de store vinduene , kan spiseparet se Bjørvikas høyhus i glass og betong , en snøhvit designbru og jernbanelinjer på kryss og tvers . 
Første rett er « Jordskokk fra Korsvold Gård » . 
Kjøkkenet lar den litt rare , men deilige grønnsaken spille hovedrollen . 
Den saktekokte rotknollen serveres med jordskokkrem og grønn salat . 
- Mmm ... Saftig kjøtt med underfundig sødme og nøttaktig jordsmak . 
Så rent og så godt , sier Robinson . 
I glasset har spiseparet fått en dyp og moden Pinot Gris-vin : 
« Fromholz Ostertag » fra franske Alsace . 
Robinson og Fredag lar sommelieren velge vinene . 
Vil du velge selv , får du et lesebrett mellom hendene , med en spesialdesignet vinapplikasjon hvor du kan trykke deg gjennom europakartet og vindistriktene . 
På Maaemo serveres kveldens brød bare én gang , og da som en egen rett kalt « Hvete med hvede » . 
Til det nybakte brødet får spiseparet hveteøl fra Harslev og historien om en dansk bonde som var så glad i øl . 
- Jeg liker ideen om bare én brødservering , sier Fredag . 
Neste rett er « Grønnkål og Røyk » . 
Denne gang er ikke hovedingrediensen fra grønnsakshagen eller mølla , men fra havet . 
To røykfylte glassklokker kommer på bordet , og skjuler lettsaltet torsk og grønnkål . 
- Fisken er perfekt stekt med en sprø smørskorpe og de lune , krusete kålbladene er saftige . 
Jeg tror dessuten jeg kjenner en mild nøttesmak . 
Og røyken fra eplesponen framhever og kontrasterer alle disse smakene på elegant vis , sier Robinson . 
Rett nummer fire er « Rødbet og Nyr » , posjert rødbet samt rødbetgelé . 
Den søtlige jordsmaken balanseres av sprø rugbrødsmuler og den syrlige ferskosten Nyr . 
- Her er den kraftige bærpregede vinen som en ingrediens å regne . 
Den løfter virkelig retten , sier Fredag etter en smak av franske « Moulin à vent La Rochelle » fra det utskjelte Beaujolais-distriktet . 
Vi beveger oss mot Trøndelag igjen . 
Og blir der en stund . 
Retten « Løk med persille og urfe fra Røros » har nemlig hentet kalven derfra . 
Det møre kjøttet kommer med karamellisert løk , løkpuré og persille . 
Også osteretten ( nummer seks ) kommer fra Røros , nærmere bestemt Eggen Gardsysteri i fjellbygda Vingelen . 
Blåskimmelosten har fått følge av grov toast , hylleblomsthonning og havtornbær . 
- Havtornbær er sjelden vare . 
De smaker syrlig og litt skarpt , nesten som pasjonsfrukt . 
Dette er en utrolig deilig kombinasjon , sier Robinson . 
- Klar for søtsaker ? spør Fredag ? 
Til bordet kommer « Malt og multer » . 
Den perfekte bærdesserten etterfølges av « Smør fra Røros » , som er smøris , smørkjeks , smørsaus og smørkaramell med et hint av kaffe . 
Den søte delen av menyen avsluttes med retten « Over tregrensa » , som består av granité av tykkmelk og krekling . 
Og kakao . 
I glasset duver en søtlig og fyldig italiensk « Recioto della Valpolicella » med smak av skogsbær . 
Hele veien har vinmenyen bestått av toppviner til mellom 300 og 400 polkroner per flaske . 
Det er på tide å oppsummere . 
Spiseparet har fått en historie til hver rett : om de glade kuene , den stikkende busken og den hardtarbeidende bonden . 
De har fått en smak av Spydeberg , Nes , Hvaler , Sande og Røros . 
- Dette har vært et perfekt måltid , sier Robinson . 
- Jeg elsker de rene smakene , de tydelige hovedrollene på tallerkenen . 
Jeg blir rett og slett stolt av norsk natur . 
- Ja , og av dette unge restaurantlaget bestående av kunnskapsrike perfeksjonister , supplerer Fredag . 
- Men hva skal vi si om regningen på 4150 kroner ? 
- Verdt hver krone , fastslår Robinson . 
De tar gaveposen med gløggsjokolade under armen og vandrer ut i vinteren . 
- Maaemo kan bli en internasjonal gourmetsnakkis . 
Mest for natthauker 
Alt ved restaurantør Jan Vardøens nye diner erfett . 
Litt for fett . 
Oppkalt etter det kjente maleriet til Edward Hopper , har The Nighthawk Diner åpnet i de gamle lokalene til Rehmans på Grünerløkka . 
Stedet er det siste i den stadig mer imponerende porteføljen til Jan Vardøen , den rocka entreprenøren som står bak en rekke av løkkas mest vellykkede drikke- og spisesteder , blant annet Bar Boca og Villa Paradiso . 
Hans varemerke er stilrene interiører , rause drinker , og god , autentisk mat . 
Som dommer i tv-programmet « Masterchef » har Vardøen blitt enda mer kjendis , og siden åpningen av Nighthawk for noen uker siden har det vært daglige køer for å slippe inn . 
Først etter tre forsøk klarte Robinson og Fredag endelig å kapre et bord . 
- Veldig høy trendfaktor her , sa Robinson , som straks kjente igjen flere representanter for hovedstadens glitteratii . 
- Veldig høy stekeosfaktor også , sa Fredag , det stinker frityr . 
- Men skal det ikke nettopp dét på en skikkelig amerikansk diner ? 
- Akkurat den delen hadde man ikke trengt å importere . 
Det holder med de litt sure og stressa amerikanske servitørene . 
I søte grønne kjoler løp flere vaskekte yankees rundt og forsøkte å holde orden på kaoset av utgående pannekaker , tuna melts og icecream sodas , og stadig innkommende gjester . 
« Hiya there , decided yet ? » , spurte den cheerladeraktige unge jenta som betjente deres bord . 
Robinson tok oppgaven med å teste den soleklare dinerfavoritten : 
Hamburgeren ( 159 , - ) . 
Menyen lovet at kua var « grass-fed » , og for femten kroner ekstra kunne man slenge på blåmuggost , cheddar eller bacon . 
Robinson valgte i stedet et tillegg av coleslaw ( 25 , - ) og løkringer ( 35 , - ) fra den utvidede tilbehørslista . 
Fredag valgte mer vågalt ; hjemmelaget krydderpølse ( 149 , - ) med sauerkraut , pickles og grillede grønnsaker . 
- Nokså kjedelig utvalg for den som ikke er fyllesjuk eller kjøttsulten , sa Fredag , og mente utvalget av salater og mindre kolesteroltung mat var i spinkleste laget . 
Mens de ventet på maten nøt de hver sin øl fra det fyldige drikkekartet , en Samuel Adams Boston Lager ( 64 , - ) og en spesiallaget ale fra den norske produsenten Nøgne Ø - The Nighthawk Diner Breakfast Brown ( 68 , - ) . 
I kjent stil byr Vardøen også på et stort utvalg drinker , men det fikk vente til et annet besøk . 
- For et topp sted å rangle . 
Masse store bord til mange venner og mange cocktails , dette kommer til å bli en slager for alle slags nattedyr . 
Ikke minst dagen derpå . 
- Det er dessuten det beste interiøret Vardøen har laget , alt er perfekt ned til minste art deco-detalj . 
Som klippet ut av Chicago på 30-tallet . 
Maten holdt dessverre ikke det samme nivået . 
Burgeren var for tørr , inni et smakløst rundstykke , og coleslawen var uten syrlighet og tyggemotstand . 
Krydderpølsa var helt ok , men den var like lunken som de grillede grønnsakene var slappe . 
Løkringene var derimot gylne , lubne og sprø - måltidets høydepunkt . 
- Regel nummer én for feit , stekt mat , er at den må være rykende varm , her har fettet nesten størknet før tallerkenene forlot kjøkkenet . 
Ikke bra . 
De rundet av med en jordbærmilkshake og et stykke hjemmelaget brødpudding , begge deler lettglemte . 
- Vi får være rause og se på det som åpningsproblemer , det er ikke rart det går på halv tolv med så enorm pågang . 
Men her må det skjerpes inn kraftig både på kjøkkenet og på servicen . 
- Og investeres i et bedre lufteanlegg . 
Pinerolo Americano : 
Himmelsk pommes frites og perfekt stekt kjøtt 
Et velkomment innslag i en tid da « alle » teller kalorier . 
• Flere matsaker på db.no / mat 
- Dette , sa Fredag og lukket øynene . 
- Dette er kanskje de beste pommes frittene jeg noen gang har spist . 
På den andre siden av bordet hevet Robinson et øyenbryn , strakk fram hånda og puttet en gyllenbrun potetbit i munnen . 
Perfekt sprø 
- Mmm , sa Robinson . 
- Konsistensen er perfekt , sprø utenpå og bløt inni . 
Smaker himmelsk . 
Det hjelper selvfølgelig også at de har fått en touch av trøffel , samt er overstrødd med parmesan . 
Østkystinspirert 
Inntil ganske nylig ar det franskinspirerte Le Bouchon som holdt til i lokalene i Henrik Ibsens gate . 
Nå har folka bak Pinerolo Cantina i Josefines gate åpnet en filial , men forskjellen er at her satser kjøkkenet på amerikansk østkystinspirert mat . 
Om det er beliggenheten like ved den amerikanske ambassaden som har vært inspirasjonskilde vites ikke , men at det har vært et klokt og lykkelig valg , var verken Robinson eller Fredag et øyeblikk i tvil om . 
Velg meny For det var ikke bare de friterte potetene som begeistret denne ettermiddagen . 
- Har dere vært her før , spurte en hyggelig - og svensk , selvfølgelig - servitør . 
- Ikke det , nei ? 
Da skal jeg forklare litt , sa han og gjorde nettopp det . 
Prinsippet er enkelt : 
Man setter sammen sin egen meny ved å velge hovedrett , sideretter og sauser . 
Eller hvis man er to eller flere kan man la kjøkkenet gjøre det . 
Da velger man enten Boston- eller New York-meny . 
Forskjellen på de to er at New York versjonen , som er en snau femtilapp dyrere , åpner for valg av indrefilet , samt at det serveres fem sideretter i stedet for fire . 
- Dere vil ha entrecôte og indrefilet , ja , sa servitøren . 
- Da velger kjøkkenet ut side-retter som passer . 
Dere skal nok bli gode og mette . 
Kullgrill 
Han skulle ha ordene sine i god behold , skulle det vise seg . 
En kort ventetid ble enda kortere ved hjelp av ei flaske kalifornisk vin på Pinot Noir-druer fra Robert Mondavi - som var både lett og tung på en gang , og hadde et snev av røyk i ettersmaken . 
Det siste harmonerte bra med kjøttet , som var stekt på kullgrill . 
Men før det var det klart for forretter . 
Her hadde kjøkkenet valgt tre varianter , hvitløksgratinerte grønnskjell , crabcakes på hyse og kongekrabbe med fennikel , og langstekt svineside med syltet rødkål og bacon vinaigrette . 
Kraftige og smaksrike saker som skapte høye forventninger om det som skulle komme . 
Forventninger som ble innfridd . 
Perfekt stekt 
- Kjøttet er perfekt stekt , sa Robinson , som hadde vært vanskelig gjest og bestilt sin indrefilet « medium rare » , men nærmere « rare » enn « medium » . 
- Smaken er også himmelsk . 
Fredag nikket entusiastisk over sin entrecôte og gjentok Robinsons lovprising . 
- Siderettene kunne det også vært sagt mye om , men jeg er redd plassen ikke tillater det , sa Fredag , etter å ha smakt seg gjennom mais , både stuet og grillet , tomatsalat med rødløk , gratinert blomkål , rødvinssky , blåostsmør - og den før omtalte pommes fritesen . 
- Med unntak av blomkålen , som var litt pregløs , holder dette høyt nivå . 
Smaksløkene blir definitivt utfordret , her er rikelig med både salt , sødme og syre . 
Et godt valg til hverdags og fest - for ikke å snakke om dagen derpå . 
Jeg er ikke så glad i at alt tilbehør er priset for seg . 
Men at setmenyen er priset til under femhundrelappen pr. hode er heller ikke ille , mente Fredag . 
- Tiltredes , sa Robinson . 
- Magert eller sunt er det neppe . 
Og heldigvis for det . 
Småkjedelig pai 
Alle gleder har et skår , denne kvelden kom den med desserten en Key Lime Pie . 
Etter det overflødighetshornet som var blitt spredd utover bordet like før , føltes den syrligsøte klassikeren fra Florida uinspirert og på grensen til kjedelig . 
Velg en tag for type anmeldelse ! 
En av disse : 
Et bedre søtt punktum hadde nok gjort seg , på den annen side var det ikke er så mye plass igjen innenfor bukselinningen til verken Robinson eller Fredag . 
- Alt er større i Amerika . 
Kraftigere også , sa Fredag . 
Robinson nikket , strøk seg over magen og sukket fornøyd . 
- Elegant kraftkost . 
Dra heller til Grønland Mehfel prøver å snobbe opp pakistansk mat . 
Det blir med forsøket . 
Hvite duker , polstrede stoler , et stilrent lokale nesten uten dekorasjoner , svenske kelnere og ingen hovedretter til under 230 kroner - det kunne like gjerne vært et sted for franske klassikere . 
Men det er altså pakistansk mat som står på menyen på Mehfel . 
Tanken er vel at det pakistanske kjøkkenet fortjener bedre enn bare å bli assosiert med billige take away-sjapper . 
Det er stor forskjell på en alminnelig norsk « kinarestaurant » og for eksempel Dinner . 
På samme måte er det milevid forskjell på norsktilpasset « indisk mat » og det som serveres på de beste pakistanske restaurantene i Lahore og London . 
Med en så betydelig konsentrasjon av innbyggere med pakistansk bakgrunn fortjener Oslo på alle måter et luksuriøst pakistansk alternativ . 
- Jeg trives godt ved de fettete plastbordene i Tøyengata også , jeg , men et ordentlig restaurantlokale har sine fordeler . 
Ro , komfort , hygiene , ramset Robinson . 
- Beliggenhet i Kvadraturen i Oslo sentrum er også en fordel for et spisested som vil lokke til seg gourmetsjiktet , sa Fredag . 
Men menyen inneholder ingen overraskelser . 
Her går det i de samme trauste rettene som etter hvert kan kjøpes som halvfabrikata i de fleste norske matbutikker . 
Kylling tikka masala , lam rogan josh , kylling jalfrezi , og så videre . 
Robinson håpet linsesuppe med sitron kunne by på en litt mer uvanlig smaksopplevelse , mens Fredag satset på grønnsakspakora som forrett . 
Suppa , som var kjørt helt glatt og smaksatt med spisskummen , koriander og sitron , var lett og frisk . 
Pakoraen var derimot tørr og kjedelig . 
Pakora - grønnsaker dyppet i en røre av linsemel og så fritert - skal være helt sprø og fristende gylne på utsida , og møre og saftige på innsida . 
Mintyoghurten var et forutsigbart og slapt tilbehør . 
Til hovedrett valgte Robinson en tandoori-kombinasjonstallerken . 
Fredag bestilte kongereker i masalasaus . 
- De har både øl og vin her , men for meg er cola den ultimate drikken til pakistansk mat . 
Intet pakistansk måltid er komplett uten brus ! 
- Jeg prøver meg på en salt lassi . 
Den salte yoghurtdrikken er fantastisk god til sterk mat hvis den lages på riktig måte . 
« Sterk » er på Mehfel snarere svak medium . 
Norske ganer er mer vant med sterk mat enn det dette kjøkkenet åpenbart tror . 
Lassien skulle dermed ikke slokke en brennende hals , og det var enda godt , for den besto av klumpete surmelk og ubegripelige mengder salt . 
- Sukk . 
Jeg har til dags dato ikke fått en god salt lassi i Norge , sa Robinson , og tygde mistrøstig videre på de seige og tørre bitene av lam og kylling fra tandoorien . 
- Disse kongerekene er av slett kvalitet , og de er ikke ordentlig renset . 
Og sausen smaker verken fugl eller fisk . 
Dessuten ville jeg gjerne blitt spurt om vi ville ha pilaffris eller vanlig ris , pilaffrisens smak av kjøttbuljong og nellik passer dårlig sammen med mine reker . 
Godteri og kaker er de gode på , men desserter er ikke det pakistanske kjøkkenets styrke . 
Fra det sedvanlige utvalget av khulfi ( iskrem ) , ghulab jamun ( søte boller fritert i kryddersirup ) og halwa ( semulegrynspudding ) , foretrakk Robinson khulfi med pistasjnøtter , mens Fredag tok til takke med frisk frukt med hjemmelaget vaniljeis . 
Begge deler var helt ok . 
- Man får langt bedre mat til en tredjedel av prisen i de pakistanske billigsjappene . 
Og selv om det er mer komfortabelt her , er atmosfæren bedre på Grønland . 
- Det er synd å si det , men dette er bare mislykka , konkluderte Robinson . 
Robinson og Fredag : 
Hasta luego , Amerigo 
Mat uten drikke på bordet , tørt brød og halvvarm suppe , men Robinson og Fredag kommer likevel gjerne tilbake . 
- Panamerikansk mat , det er ikke noe småtteri å skulle gape over hele det amerikanske kontinentet samtidig , sa Robinson og entret det siste tilskuddet av restauranter med amerikansk på menyen rundt Solli plass i Oslo . 
Fra høyttalerne lød « Guantanamera » . 
Den innerste veggen var malt i festlig jungelmønster , mens krukker med palmer sto plassert rundt i lokalet . 
Og når bordets servitør attpåtil var engelsktalende , lå omgivelsene til rette for å ta sine gjester med over dammen . 
- Hva sier du , skal vi dra til Mexico først , smilte Fredag og gransket menyen . 
- Taco er kanskje ikke det mest oppfinnsomme og nyskapende , men en maistortilla fylt med vegetaringredienser , kan vel ikke slå feil . 
Litt lenger opp i gaten ligger Pinerolo Americano , der Robinson og fredag fikk himmelsk pommes frites og perfekt stekt kjøtt Ingen bønner 
Nå skulle det vise seg at bønnene i vegetarfyllet ikke var kommet denne ettermiddagen , men servitøren mente at andeconfit heller ikke var et dårlig valg , noe Fredag snart skulle si seg enig i . 
- De kunne gjerne vært rausere med andekjøttet , men chilisausen var sterk og god , og grønnsakene friske og crispy . 
- Da går turen til Peru for meg , sa Robinson og valgte ceviche til forrett . 
Lite fisk Historien sier at fiskeretten skal ha kommet til Peru for 2000 år siden , brakt dit av de spanske conquistadorene , og er nå å finne i ulike varianter langs hele den amerikanske kysten . 
- Men hvor er fisken ? spurte Robinson da retten kom formet som en liten kake midt på tallerkenen . 
- Dette smaker friskt , med mye lime , men det er altfor mye paprika og løk her . 
Bestiller jeg fisk , vil jeg gjerne ha fisk , sa Robinson skuffet og drakk sitt glass med bobler av type Cremant som først kom på bordet etter cevichen . 
Røkt øl og hot chili 
Fredag hadde forlatt de få vinene på menyen som serveres i glass , og brukte tiden på å granske et ganske godt utvalg av øl fra det amerikanske kontinentet . 
- Vil du prøve noe helt annerledes , kan jeg anbefale Lapu Mountain , øl med røyksmak , smilte servitøren . 
Og Fredag lot seg friste av det norske brygget . 
- Morsomt , den første tanken er : 
« drikker jeg whisky ? » , men så kommer ølsmaken fram . 
Dette fungerer fint til sterke smaker . 
Velg en tag for type anmeldelse ! 
En av disse : 
Og sterkere skulle det bli . 
Valget hadde falt på dagens gryte , som inneholdt kylling og den skarpe chili-varianten habanero . 
- Godt og bra sterkt , men jeg får en følelse av å spise tomatisert suppe , og man kan vel forvente at den skal være ordentlig varm ? 
Og hvorfor har de ikke skåret opp brødet i det de skal servere det , i stedet for at det ankommer tørt ? undret Fredag . 
Struts og makrell 
På hjemmesiden presenterer Amerigo sin venn Josper , en åpen kullgrill med latinsk temperament , som byr på marmorerte kjøttstykker og havets delikatesser . 
Dagens kjøtt var struts , dagens fisk , makrell . 
Robinson ville ha noe fra den faste delen av menyen . 
- Det blir Argentina , fastslo Robinson , bestemte seg for et glass Trapiche Pure Malbec , bestilte ytrefilet med søtpotet-fries og cajun cream saus , og lot seg forundre over at servitøren ikke spurte hvordan kjøttet ble ønsket stekt . 
Det ankom heldigvis i perfekt medium tilstand . 
Med distinkt grillsmak , en saus med mye chili , og sprø , passe salte , fries . 
- Det hadde vært mulig , og sikker godt , å bestille grønnsaker til , men forglemmelsen lar i hvert fall kjøttet komme til sin rett , mente Robinson . 
Amerikanske porsjoner 
I baren mikses det amerikanske drinker til dem som måtte ønske det . 
Bordene fylles med par , venninner , arbeidskolleger , og lydnivået øker . 
- Orker vi de søte fristelser , hovedrettene var amerikanske hva størrelse angår , sa Fredag som kjapt lot seg overbevise om at det var plass til Chocotorta med is . 
Et tårn bygget av sjokolade-cookies , limt sammen med myk , mørk sjokolade-fudge , toppet med vaniljeis . 
- Nå er vi i USA . 
En mektig smaks- og kaloribombe . 
Her må jeg få hjelp av kaffe før desserten er fortært , fastslo Fredag , og la til : 
- Det å servere mat uten drikke på bordet , tørt brød og halvvarm suppe , er detaljer som betyr noe , men som ikke koster noe å rette på . 
Fiks det før vi kommer tilbake og erobrer den neste delen av menyen . 
Hasta luego . 
Øl right i rådhusstrøket 
Du drikker vel så godt som du spiser hos Amundsen Bryggeri & Spiseri . 
Best er utsikten . 
- Kjær adresse har mange navn , proklamerte Robinson og så seg rundt i det mørke , rustikt innredete lokalet . 
- Her lå Will " 's " , her lå Steakers og siden februar har altså Amundsen Bryggeri & Spiseri holdt hus med ølfanen til topps : 
Mikrobryggeri midt i lokalet , internasjonal ølkjeller , stort ølutvalg på fat og flaske og en ganske omfattende lunsj- og middagsmeny der øl også spiller en betydelig rolle i kokekunsten . 
- Tiltalende , repliserte Fredag . 
- Litt pub , litt restaurant , og gudskjelov med den store åpningen mot Roald Amundsens gate i behold . 
For oss med hang til usjenert touristspotting over et glass , er den helt uvurderlig . 
Men ølt til sin tid , til forretten insisterer jeg på hvitvin . 
Selv om husets friterte scampi er aldri så mye bayermarinerte . 
- Tomatisert fiskesuppe for meg . 
Og absolutt øl , parerte Robinson . 
- Belgisk hveteøl , Du Monde Blanc frisk fra fat skal det være . 
En noe urutinert , men blid servitør sørget for at et glass syrlig og frisk australsk pinot grigio kom kjapt på bordet sammen med lyst , sterkt aromatisk øl og lyst og mørkt brød . 
Heller ikke forrettene lot vente på seg , og Fredag gikk straks til angrep på kjemperekene . 
- God smak på scampiene , men de blir nesten borte i all frityrdeigen , lød den umiddelbare kommentaren . 
- « Raus » er et stikkord for denne fiskesuppa , fulgte Robinson opp . 
- Her er flust med torske- og laksebiter , små reker , blåskjell , løk og fennikel , men selve kraften er såpass heit og tomatisert at alt smaker mer eller mindre likt . 
Fredag hadde valgt - Kombinasjonen klippfisk / chorizo høres i utgangspunktet ut som en risiko-sport , men dette går fint , lød det snart . 
- Ikke noe saltsjokk her , og selv om både fisk og pølse har fått litt for mye varme-behandling - noen av chorizobitene er seige og fisken kunne vært litt fastere - er det slett ikke verst . 
Valpolicellaen er enkel , men har smak og fylde nok til å matche maten . 
- Hvordan trives du med dine spareribs ? 
- Bra , takk , svarte Robinson . 
- Ingenting er spesielt raffinert på denne tallerkenen , men ei stor beingrind med mye og godt stekt svinekjøtt er aldri å forakte . 
Krydringen er diskret , og når så barbequesausen er som den skal , coleslawen frisk nok og pommes fritesen sprø , blir det et solid , om ikke spesielt smaksmangfoldig måltid av det . 
Ikke angrer jeg på valget av Brooklyn Brewerys India Pale Ale heller , grillmat og humle har et godt grep om smaksløkene mine . 
Dessert ? 
Men Fredag hadde nådd metningspunktet . 
Robinson lot seg friste av smuldrepai med skogsbær og vaniljeis , bare for å oppleve at det som skjulte seg under deigsmulene smakte som stekt , oversøtet firefruktersyltetøy . 
- Kveldens nedtur , lød dommen . 
- Jeg er ikke overbevist om Amundsen Bryggeri & Spiseris nivå som mattempel , og prisene virker i drøyeste laget på meg . 
Men som et « stikk innom » - sted for et enkelt måltid når som helst på dagen , kan nok ølhunder ha en del å hente her . 
- Spesielt når det er turistsesong i Roald Amundsens gate , sa Fredag . 
Entusiasme ved elva 
Brødrene 
Sundt Spiseri er ei perle i et frynsete kjede . 
- Du skal ha en god porsjon pågangsmot når du etablerer en ambisiøs restaurant i et verneverdig hus , i et østkantstrøk som lenge har slitt med alt annet enn byens beste rykte ! 
Formuleringen kom fra en høyttenkende Robinson , fordypet i de vårlige menyfristelsene til Brødrene Sundt Spiseri nederst i Lakkegata , mellom Grønland og Grünerløkka . 
Fredag grep den i flukten : 
- Du mener at når etablissementet nå har overlevd det første , vanskelige året , må det skyldes kjøkken , betjening og atmosfære mer enn den berømte suksessformelen « beliggenhet , beliggenhet , beliggenhet » ? 
- La oss håpe det , svarte Robinson . 
- Jeg akter i hvert fall å starte jakten på svaret med andebryst og nykål som forrett . 
Blant de fire hovedrettene velger jeg ytrefilet av okse , og til dessert må det bli bringebærsuppe med brunostis . 
- Kanskje det er synet av den solglitrende Akerselva som gir meg lyst på fisk , sa Fredag . 
- Først ceviche med laks , så torskefilet med rekebolle , og til slutt ... - ... en god , nytrukket fiskedessert ? ertet Robinson . 
- Nei , tilslørte lakkegatapiker , sa Fredag . 
- Det navnet gir iallfall begrepet « kortreist » ny mening . 
Med en pub / bar i første etasje , restaurant og bar i andre , en rustikk uteservering og naboer som Unge Kunstneres Samfund , et bruktmarked og en utescene , dekker Brødrene Sundt Spiseri mange behov i et mangfoldig miljø . 
Selve restaurantlokalet og husets høye alder ga umiddelbart Fredag et visst inntrykk av « privat hjem » , men bar-avdeling og grått og svart som dominerende fargekombinasjon dempet raskt finstue-følelsen . 
- Jeg kjenner at jeg trives godt her . 
Og mild , rå laksefilet med mango og lime er en frisk , vårlig start på et måltid , kom det da forretten var fortært . 
- De to andebrystskivene var også gode , perfekt rosastekte og møre , kvitterte Robinson . 
- Og munnfullen med nykål , innbakt i et lite knytte filodeig , var et sprøtt og vellykket supplement til kjøttet . 
Heller ikke hovedrettene svekket Robinson og Fredags gryende entusiasme . 
Fredags fisk flaket fast og villig der den poserte mot en gressløkolje så lekkert vårgrønn at det utløste 17. mai-stemning på tallerkenen . 
Robinsons ytrefilet var så mør som norsk lovverk tillater biffkjøtt å bli , og sammen med en kraftig sherrysaus og aspargesbønner innsurret i bacon , dannet den en raus stamme i en rett som også inkluderte selleripuré og en velsmakende potetfondant . 
- Passe myk inni , litt for myk i skorpa , var Robinsons kommentar til potetene . 
- Og nå gleder jeg meg til mitt livs første møte med brunostis . 
- Mens jeg antar at lakkegatapikene vil ha mye til felles med bondepiker , som for eksempel lag på lag med eplemos , krem og brødrasp , sa Fredag . 
Det skulle vise seg at Fredag hadde rett , og dessuten kunne ha tilføyd et henrykt « med passe møre eplebiter i stedet for eplemos , og med pyntebær på toppen » . 
Og Robinsons brunostis bød vitterlig på en umiskjennelig geitostsmak . 
- Den harmonerer godt med den søtfriske bringebærsuppa , mente Robinson . 
- Jo , jeg kommer til å heie på dette spiseriet . 
- Jeg også , sa Fredag . 
- Egentlig er restauranten en liten perle , det er bare kjedet , altså nærmiljøet , som er litt frynsete her og der . 
Måtte det bare holde inntil denne delen av Oslo er ferdig rehabilitert.• robinson & fredag ; @ dagbladet.no 
Velg en tag for type anmeldelse ! 
En av disse : 
Ranet på Aker Brygge Onda Mezzanine ønsker seg kresne gjester med tykke lommebøker . 
Har den det som trengs ? 
Det er tredje gang på et par måneder at Robinson og Fredag besøker matpalasset til Bocuse " d'Or-vinner " Terje Ness og makker Rune Pal på Aker Brygge . 
Spiseparet har testet Onda Asia og sjømatbrasseriet Onda Sea . 
I dag bærer det opp i andre etasje , til gourmetavdelingen Onda Mezzanine . 
Her er det innført spiseplikt for minst 3000 kroner per person , og den uttalte ambisjonen er to stjerner i Michelin-guiden . 
Mens førsteetasjen er elegant og høyloftet med store glassflater mot havnebassenget , er det lavt under taket på mesaninen . 
Gourmethulen , som er uten fjordutsikt , har fem bord og et lite selskapsrom . 
Interiøret er intimt og tungt , med mørkt tre , gulldetaljer og lillatoner . 
- Det blir veldig privat . 
Men det er kanskje dette de rike vil ha - et gjemmested ? 
Terje Ness sto selv ved grytene . 
Servitøren anbefalte « Chef " 's " Menu » . 
Det er kokkens overraskelser , sju av dem , til 1995 kroner . 
À la carte-menyen er beskjeden og med priser mellom 500- 800 kroner per rett . 
Spiseparet var ikke i tvil : 
Ness fikk bestemme . 
Først kom bonussporene . 
En ørliten smaksbombe av løyrom og trøffel . 
- Den salte , lunkne løyrommen blir perfekt balansert av den søtlige , jordaktige trøffelsmaken . 
Dette lover godt , konstaterer Robinson før det kommer enda en smaksvekker . 
- Haneskjell og hjerteskjell , sier servitøren . 
- Dette er nydelige råvarer . 
Og de er så perfekt tilberedt , skryter Fredag . 
Den tredje og siste førretten er foie gras med klementin , aprikos og pistasjnøtter . 
- Syrligheten i frukten er fantastisk mot den fete levra . 
Og det knaser deilig i pistasj-smulene . 
Lekent og vellykket , konkluderer Robinson . 
- Men det er nå det begynner , sier Fredag og ser ned på sjøkrepsen , den første av sju retter . 
- Dette er virkelig havets beste beboer . 
Kjøttet er fantastisk , med både havsmak og sødme intakt . 
Perfekt mot den småsalte smørsausen med estragon . 
Glassene fikk en tørr Riesling fra tyske Georg Breuer . 
Til bordet kom også hjemme-laget minitagliatelle , raust toppet med eksklusiv Sevruga-kaviar . 
- Dette kunne vært spennende , men saltet fra smør og bøsse overdøver de svarte perlene , sier Robinson . 
Dessverre fortsatte saltet å erte spiseparet gjennom de neste to rettene . 
De lubne , saftige kamskjellene kom med trøffel og spinat . 
Men den salte løkkompotten spilte ikke helt på lag med smakene . 
Og det nydelige , kritthvite fiskekjøttet fra vill , norsk piggvar , ville kommet bedre til sin rett uten den salte sjyen . 
Servitøren plukket ut en raffinert og kraftfull burgund fra Volnay , 1er Cru - Clos des Chênes . 
Den viste seg å koste 375 kroner glasset . 
Vinen ble valgt til å matche vaktel fylt med fois gras . 
- Kjøttet er saftig og viltsmaken deilig til stede . 
Og gåseleveren løfter smaksrikdommen , roser Fredag . 
Også reinsdyret var perfekt tilberedt , mørt og vilt . 
Da spiseparet besøkte førsteetasjen , opplevde de servicen som hektisk . 
Oppe var det fokus og profesjonalitet i alle ledd . 
- Men blir det for kaldt ? spør Robinson og utdyper : 
- Det er få smil , mest nikk . 
Og når rettene kommer på bordet heter de « Vaktel og Foie Gras » eller « Sjøkreps og estragon » . 
Punktum . 
Jeg ønsker meg en mer engasjert presentasjon av rettene . 
De fikk fem franske oster . 
Servitøren valgte , med stort hell , portvinen Niepoort . 
Dessertrekka imponerte . 
Spiseparet fikk en epledessert med pannacotta , før det hele ble avsluttet med en sjokoladedrøm med karamelliserte peanøtter , kokosis og karamellsaus . 
Regningen kom . 
Og den var på nesten 7000 kroner . 
- Er det verdt det , synes du ? 
Sett at du betalte fra egen lomme , spør Fredag . 
- Nei , dessverre . 
Det er vanskelig ikke å sammenlikne med Oslos andre topprestau-ranter . 
Som for eksempel Oscarsgate og Maaemo , hvor sluttsummen er på rundt 4000 kroner og opplevelsen større enn her . 
Robinson forsøker å konkludere : 
- La det ikke være tvil om at dette er en restaurantopplevelse som oser av kvalitet og profesjonalitet . 
Råvarene er fantastiske , men jeg savner aha-opplevelsene og overraskelsene . 
Det må vi kunne kreve for denne prisen.• robinson & fredag ; @ dagbladet.no 
Velg en tag for type anmeldelse ! 
En av disse : 
Skiftende fiskelykke 
Når alt stemmer , er Fjord blant Oslos beste sjømatrestauranter . 
Det er ingen premie for å gjette at det er mat fra havet som står i sentrum på restaurant Fjord . 
Ole Jonny Eikefjords tredje restaurant åpnet dørene i 2007 , vegg i vegg med søsterrestauranten Eik . 
Seks år seinere er konseptet uforandret . 
Moderne , kreativ kvalitetsmat av fisk og skalldyr går ikke av moten med det første . 
En hverdagskveld i august var det omtrent halvfullt , med like deler forretningsfolk og par som var ute for å hygge seg . 
Interiøret i det relativt lille , men velutnyttede lokalet er på den mørke siden . 
Fargepaletten går i kraftig blått og gull , med utstrakt bruk av glass . 
I taket henger heftige lysekroner med oksehorn , mens sittebenkene som kranser bordene langs vegger og vinduer er kledd i lyst geite-skinn . 
Geita på Fredags plass var temmelig nedslitt , og bar i likhet med en del andre detaljer i lokalet preg av en tids bruk . 
Snart på tide med en liten oppussing ? 
Noen à la carte-meny finnes ikke på Fjord . 
Ei heller kuvertbrød , noe en magerumlende Robinson kunne styre sin begeistring for . 
Kjøkkensjef Robert Harewood , med erfaring fra Onda , Le Canard og Bagatelle , serverer kort og greit en femretter , som også kan bestilles som tre- eller fireretter . 
Den hyggelige og kunnskapsrike kelneren var raskt på plass og forklarte at størrelsen på rettene ble justert etter hvor mange man bestilte , så begge gikk for femretteren . 
En liten ganefryd med carpaccio av vågehval med parmesan og yuzusaus dukket raskt opp , sammen med to glass av husets champagne . 
En småfrekk liten hilsen , på tampen av turistsesongen , til utenlandske besøkende med en oppfatning av Norge som barbarisk hvalfangstnasjon ? 
Hvalkjøttet var godt , men retten som helhet så vidt lik en tradisjonell oksecarpaccio i smaksbildet at det ikke ble den helt store wow-opplevelsen . 
Da var det en helt annen sus over den første ordinære retten . 
Variasjoner over fjellørret fra Telemark ble servert på flortynt , sprøstekt lyst brød . 
Et lite stykke lettstekt filet , litt tartar , og rogn av den samme fisken kom med en syrlig , kald tykkmelksorbet , reddik , rødløk og olje , forsiktig smakssatt med anis og kardemomme . 
En perfekt komposisjon : 
Lett , elegant og smakfull , og veldig norsk . 
- Hvem trenger nytt nordisk kjøkken når noe så i utgangspunktet tradisjonstungt kan gjøres så elegant og godt ? utbrøt Fredag , mens Robinson nikket og surklet på en meget anstendig 2011 Sancerre fra Prieur , første vin på den dyreste av to vinmenyer . 
En tallerken med flere varianter av krabbe fortsatte dekonstruksjonstemaet fra ørreten . 
Den hummerbisque-liknende krabbesuppa var rik , søtlig og helt nydelig . 
Stekt krabbelever var herlig røff i smaken , såpass at Fredag valgte å overlate sin til makkeren . 
Et stykke krabbeklo var mer uspennende , til tross for smakfullt tilbehør av krondill og en syrlig eplegelé , mens tempurastekt hvitt krabbekjøtt var en god avslutning . 
En kelner hadde lovet at « dagens fangst » var uer , men det var rødspette som dukket opp . 
Flyndrefisken hadde fått italienskinspirert følge , med tomat , basilikum , olivenolje og blåskjell . 
- Det er godt , men ikke helt hakeslepp , oppsummerte Robinson . 
Kjøkkenet på Fjord holder høyt nivå . 
Men akkurat denne kvelden skulle det vise seg at ingen av de påfølgende rettene helt kunne matche ørreten . 
Hakeslepp ble det heller ikke av langen , som hadde et mer rustikt og høstlig tilbehør med bakte rotfrukter , stekt kantarell , blomkål og rotpuré . 
En rød Falanghina 2012 fra Feudo San Gregorio satt bra til de rike smakene , men det var liksom noe som manglet . 
- Det er godt , men jeg savner kanskje en mer tydelig retning og idé , noe som løfter det over « fiskestykke med tilbehør » ? undret Fredag . 
Noe av det samme kunne nok sies om desserten , der bringebær , stikkelsbær , sorbet og en noe malplassert multekrem sloss om oppmerksomheten , med ristede hasselnøtter og rosmarin som smakstilbehør og en ung Tokay i glasset . 
- Det jeg har hørt om dette stedet , er at maten er fabelaktig , men at servicen kanskje har tapt seg noe . 
I dag var det nesten omvendt . 
Servicen var upåklagelig , mens noen av rettene manglet det lille ekstra som kunne løftet dem helt opp til nivået man forventer av en restaurant på dette ambisjonsnivået , sa Robinson . 
Men , som Fredag la til : 
- Ørreten var jo helt fabelaktig . 
I dag var det den som virkelig viste hva Fjord kan. robinson & fredag ; @ dagbladet.no 
Velg en tag for type anmeldelse ! 
En av disse : 
Til Dovre faller 
Det er flere gode grunner til å spise på Café Engebret . 
Høstmenyen er ikke en av dem . 
Ute erter oktoberkulda byfolk på spasertur . 
Inne , bak blondegardinene på Engebret , blafrer stearinlysene . 
Døra glir igjen bak spiseparet og Fredag løfter nesa i sky , snusende . 
- Her er det allerede jul , konstaterer Fredag 
Og ganske riktig : 
Den vennlige servitøren dukker opp med tre menyer : 
« Høstmeny » , « Ukens meny » og « Julemeny » . 
Hos tradisjonelle Engebret serveres lutefisk , pinnekjøtt , juletallerken og smalahove fra oktober . 
Robinson og Fredag synes det er litt tidlig å starte julefeiringen og dukker ned i høstmenyen . 
Til bordet kommer en appetittvekker . 
Brandade , klippfisk- og potetbolle , med tomatsalsa . 
Og like etterpå kommer forrettene . 
Fredag har bestilt reinsdyrcarpaccio med grillet , hvit geitost . 
- De fine , rå kjøttskivene smaker deilig . 
Alene , sier Fredag . 
- Men den syrlige smaken av geitost tar knekken på den rene smaken av vidde . 
Og når kjøkkenet serverer bacon , pinjekjerner og balsamico til carpaccioen , da spiller ikke reinsdyret lenger hovedrollen . 
I Robinsons glass skvulper kald riesling . 
På tallerkenen ligger sesongens salat med stekt andelever , appelsinbraiserte rødbeter og blåbærconfit . 
Et snitt med kniven avslører at den er sprøstekt utenpå og rosa inni . 
- Mmm ... Leveren smelter på tunga . 
Sammen med de lubne , saftige blåbærene er dette en liten høstfest , roser Robinson . 
Mens de venter spent på hovedrettene får Robinson og Fredag servert en frisk munnfull av agurk- og akevittsorbet . 
Robinson har bestilt « Bokna torsk med grillede grønnsaker , sprøstekt bacon og en saus av paprika og soltørkede tomater » . 
- Det var helt sikkert meningen at søtlige , grillede grønnsaker , som gulrot , squash , løk , aubergine og paprika , skulle balansere den salte fisken og baconet . 
Men noen har vært litt uvørne med saltbøssa , sier Robinson . 
På andre siden av bordet skjærer Fredag forventningsfullt i lammecarréen . 
- Nydelig rosa , sier Fredag og tar sin første bit . 
- Dessverre er det ikke mørt nok . 
Til dessert velger Robinson og Fredag tilslørte bondepiker og den italienske klassikeren tiramisù . 
Bondepikene blir servert i et norgesglass i miniatyr . 
- Fin balanse mellom syrlig eplemos , søt krem og knasende kavring . 
Og pluss for kreativ innpakning , smiler Robinson . 
Kokken er ikke like god på italienske delikatesser , kan Fredag konstatere . 
- Her er det ikke en gang et hint av kaffe . 
Da bør desserten ha et annet navn . 
På Engebret bør man velge tradisjonelt . 
- Og gjerne norsk , sier Robinson og skotter bort på nabobordene : 
Julemat på nesten alle bord , til tross for at det er tredje uka i oktober . 
- Skal vi ta turen hit igjen , så må det være for å spise tradisjonell julemat . 
? 
Pub i særklasse 
Alt tyder på at Nydalen Bryggeri & Spiseri når sitt mål om å bli bydelens storstue . 
- Husker du da Bølgen & Moi holdt til her ? spurte Robinson , og svarte seg selv : 
- Fabrikkhøyde under taket , vinduer fra gulv til tak , røde designmøbler og en flashy bar med glansede fliser og flotte flasker . 
- Og hva nå ? 
Spiseparet tittet med store øyne inn i lokalet . 
Deler av vindusflatene er murt igjen . 
Plaststolene er byttet ut med robuste , fastmonterte sofaer i sprukkent , brunt skinn . 
Bordene er store og hylleseksjonene grove . 
Baren er enorm , i alle retninger . 
Den er spesialsnekret i England , pubens hjemland , og rommer ikke mindre enn 24 tappetårn . 
Bak en glassvegg , som i et monter , står juvelen : 
Mikrobryggeriet . 
- Er det ikke fint hos oss ? sa en smilende servitør og viste vei . 
Mer enn halvparten av bordene i hovedetasjen var forhåndsbestilt denne kvelden , det til tross for at det bare er et par uker siden stedet åpnet . 
Men Nydalen Bryggeri & Spiseri i Oslo strekker seg i høyden . 
Restauranten har fått flere halve etasjer , og sikter seg inn på å bli bydelens storstue . 
Robinson og Fredag kikket gjennom menyen . 
Her er alt fra blåskjell og kalvetartar , via fish " ' " n " ' " chips og burger , til lammeskank . 
- Jeg er klar for real pubmat , smilte Fredag og leste høyt fra menyen . 
- « Bangers and mash . 
Hjemmelaget pølse , serveres med potetstappe smaksatt med øl og hvitløk . 
Og ølbasert sjysaus med løk . 
» Ja , takk . 
- Da kan ikke jeg være noe dårligere . 
Jeg går for Fish " ' " n " ' " chips , repliserte Robinson . 
I glassene fikk de duggfriskt øl , anbefalt spesielt til måltidet : 
Proper Job IPA . 
Maten ble servert relativt raskt , som seg hør og bør på et etter-jobb-sted der folk er sultne og øltørste . 
- Her er maten , sa servitøren og svingte to solide tallerkener opp på bordet . 
- Pølsene er våre egne , hjemmelagde . 
Jeg er spent på å høre hva dere synes om ølet jeg har funnet til dere , så vi snakkes etterpå . 
Håper det smaker ! 
Og det gjorde det . 
- De har nok samarbeidet med en dreven slakter . 
For disse pølsene er virkelig gode , smilte Fredag . 
- Og potetmosen er akkurat sånn jeg liker den , grov og med et hint av hvitløk . 
Det litt syrlige ølet smakte dessuten fortreffelig til den fete maten . 
Robinson var også fornøyd . 
Under frityren var det torsk . 
Og ikke hvilken som helst filet , men ryggstykket . 
Det aller beste . 
- Mmm . 
Snadder ! 
Potetene var , som i den britiske originalen , plassert i et kremmerhus av avispapir . 
- Dette må være de beste pommes " frites'ene " jeg har smakt . 
De er perfekt stekt , sprø og passe salte . 
Robinson og Fredag hadde ikke store forventninger da de dumpet innom Nydalen Bryggeri . 
De visste at det var gjengen bak Amundsen Bryggeri & Spiseri som sto bak . 
Og opplevelsen der synes spiseparet bare var helt grei , ikke noe mer . 
- Dette stedet er en kul overraskelse . 
Nå håper jeg bare desserten holder samme nivå . 
Til bordet kom den italienske klassikeren panna cotta , med norske multer . 
Og hjemmelaget eplekake med is. 
Kakebakeren hadde vært litt gjerrig med eplene , men overrasket positivt med noe som minnet om tørr , knust karamell . 
Sistnevnte løftet kakeopplevelsen mange hakk . 
- Dessertene er enorme , sa Fredag . 
- Ja , og farlig gode , nikket Robinson . 
Regningen kom på rundt 800 kroner for to solide hovedretter , desserter og fire glass godt øl . 
Ja , og det er faktisk verdt å nevne brødet i kurven . 
Det var nybakt og spesielt godt . 
- Når det er sagt , så bestilte vi de billigste rettene på menyen . 
Prisene her er vel stive for å være en pub . 
- Enig , men hit kommer jeg tilbake . 
Det er brunt og avslappa . 
Og de serverer pubmat i ypperste klasse . 
Skål ! robinson & fredag ; @ dagbladet.no 
Velg en tag for type anmeldelse ! 
En av disse : 
Kortreist fra en annen planet 
Mattempelet Maaemo byr på et nesten bedøvende gastronomisk festfyrverkeri , for dem som har råd . 
- Hva er dette ? spurte Robinson , og pirket i noe bitte lite og mørkt på tallerkenen . 
- Skudd av gaukesyre , svarte kelneren på Maaemo kjapt , med den faglige sikkerhet og vennlige ro som preger alle som tar seg av gjestene i landets fremste mat-tempel . 
At en sensasjonelt god og umami-stinn sopprett var tilført nødvendig syrebalanse med skudd av en vill norsk skogsplante , formodentlig plukket lokalt , er karakteristisk for det som foregår på Maaemo . 
Her destilleres og foredles ville , økologiske og biodynamiske råvarer fra norsk natur til matkunst i verdensklasse . 
Som første restaurant i Norden har Maaemo fått to stjerner i Michelin-guiden uten å gå veien om én . 
Hit kommer man med skyhøye forventninger og en god porsjon andakt - etter å ha ventet lenge på å slippe til . 
Mange restauranter byr på en liten ganefryd før første ordinære rett . 
På Maeemo får man en hel serie , slik at det som i utgangspunktet er en tiretters meny ender opp som noe langt mer . 
Enkelte kvelder er man oppe og snuser på 30-tallet , denne kvelden ble det « bare » 23 , i et nærmere fire timers festfyrverkeri av nordiske smaker og sublim matkunst , så vakkert , enkelt og samtidig oppfinnsomt presentert at spisevennene bare ble sittende og flire . 
Blant de mange gastronomiske lykkepillene før selve menyen var rømmegrøten med små biter av speket reinsdyrhjerte i brunet smør — « comfort food » i en uortodoks og genialt god kombinasjon av to urnorske mattradisjoner . 
En østersemulsjon dekket med en film av muslinggelé og en friskt grønn saus av muslingkraft og dill , var som en raviolipute av pur , destillert sjøsmak . 
Selve tiretteren , ispedd et par hvileretter til , var nærmest uten dødpunkter . 
En rett med kamskjell grillet i skallet var fabelaktig , ikke minst fordi den løftet råvaren selleri til uante høyder . 
Brent løk og vak-telegg kokt i ristet beinmarg , servert med fenalår og løkvinaigrette med villtimian , var akkurat så godt som det høres ut . 
- Det eneste jeg savner , er litt større dynamikk . 
Med så mange omtrent like små retter blir man nesten litt fartsblind . 
Her er det man får før menyen minst like godt og viktig som det på menyen , sa Robinson . 
- Og så kunne de godt by på litt mer karbohydrater , la Fredag til . 
Lykkeopplevelsen var desto større da nybakte surdeigsrundstykker med rørt rømme-smør landet på bordet , sammen med et dansk hveteøl med toner av koriander og appelsinskall . 
Drikkemenyen holdt meget høy kvalitet , som den burde til prisen . 
Kveldens eneste bomskudd var en Viña Tondonia 1998 , en Rioja servert til et av kveldens shownumre . 
Syltet fjorårssopp og fersk kantarell ble servert med en soppkraft tilberedt ved bordet over en propanbrenner av fjellturtypen . 
Det smakte så fabelaktig av høst at det tok litt tid før Robinson oppdaget at vinen hadde et solid snev av kork . 
Kelneren tok flaska ut , og kom beklagende tilbake . 
Jo , vinen var korket , noe han ikke hadde oppdaget da han åpnet den . 
Serveringen på Maaemo er ellers et knirkefritt maskineri , med god balanse mellom verdighet og vennlighet . 
Men når det stadig bæres og trilles og fyres opp parafinbrennere og glasskolber ved de ulike bordene , eller når den fruktige , lettbrente kaffen fra Tim Wendelboe kokes til perfeksjon på kobberkjele over åpen flamme , er det minst like mye show som gastronomi . 
- Det bidrar til en spesiell opplevelse , men samtidig er det litt på grensen til sirkus , sa Fredag . 
Dessertene på Maaemo er en historie for seg , men det skal godt gjøres å toppe klassikeren « Smør fra Røros » , der fløteis laget med sjenerøse mengder smør serveres med hasselnøttcrumble brunet i smør , og med enda mer brunet smør i melasse-sausen . 
- Det høres nesten for drøyt ut , men er helt ubeskrivelig godt , sukket Fredag . 
I 2011 var Robinson og Fredag enige om at et måltid på Maaemo absolutt var verdt drøye fire tusen kroner . 
Menyen koster nå 1900 kroner per person , og vinmenyen 1350 . 
Fordi Maaemo tok 380 kroner for to drøyt kvartfulle champagneglass som aperitiff , og la på 380 kroner til da Robinson og Fredag takket ja til litt til , endte regninga på mer enn sju tusen kroner . 
- Det med champagnen var på grensa til kjipt , og den korkede vinen skulle vi ikke betalt for . 
Men jeg får meg ikke til å si at dette ikke er verdt pengene . 
Et måltid på Maaemo kan man leve lenge på , sa Robinson . 
robinson & fredag ; @ dagbladet.no 
Velg en tag for type anmeldelse ! 
En av disse : 
Tropisk aroma 
Vinteren er lang . 
En gastronomisk avstikker til sørligere breddegrader er ikke å forakte . 
- Kokos , mango , appelsin og klementin . 
Høres ut som rene fruktsalaten dette , sa Fredag og kikket opp fra menyen . 
- Er du allerede på dessertene ? lurte Robinson . 
Fredag ristet på hodet . 
På Lemongrass er det karibisk mat som gjelder . 
Og et av dette eksotiske kjøkkenets kjennetegn er nettopp bruken av frukt i kombinasjon med kjøtt , fjærkre og fisk . 
- Legg til ingefær , kanel og kardemomme , så har du praktisk talt alle ingredienser til en klassisk julekake . 
Men det synes å falle i smak , sa Robinson og så seg rundt i det velfylte lokalet . 
Vinteren for tre år siden , kort tid etter Lemongrass åpnet i de gamle lokalene til nattklubben Catwalk på hjørnet av Kristian Augusts gate og Universitetsgata , mente Robinson og Fredag at restauranten var en kjærkommen pause fra ribbefett og annen julemat , men at det var utvalget av rombaserte drinker som imponerte mest . 
Men alle fortjener en ny sjanse . 
Etter å ha hygget seg med hver sin Lemongrass Rum Punch , en mektig , men samtidig frisk drink av det farlige slaget , altså full av alkohol uten snev av spritsmak , gikk de løs på oppgaven . 
Fredag bestilte Creol King Crab ( 149 , - ) til forrett og Caribbean Special ( 229 , - ) til hovedrett , mens Robinson gikk for kyllingsuppe med ocra ( 119 , - ) , etterfulgt av Mango Chicken ( 229 , - ) . 
Fra vinkartet ble ei flaske Chateau Mercier 07 fra Bordeaux valgt ( 399 , - ) , som hadde nok syre til å hamle opp med de mange søte innslagene i maten . 
Ganske kort tid etter innfant servitøren seg , og måltidet kunne begynne for alvor . 
- Hm. Kongekrabbe er best i litt større biter . 
Nå forsvinner småbitene av det delikate kjøttet litt i alt det andre . 
Men smaken er grei , mente Fredag . 
Da gikk det bedre med Robinsons suppe . 
- Dette er hot på flere måter , og på denne årstida er det perfekt . 
Smakfull er den også . 
Så langt , alt vel , mente Robinson . 
Hovedrettene bekreftet inntrykket ytterligere . 
- Kyllingen er saftig og den søtsterke mangosausen gjør seg fint til kjøttet , mente Robinson . 
Tilbehøret for øvrig , som blant annet besto av søtpoteter , squash og fritert matbanan , falt også i smak . 
Fredag var ikke fullt så begeistret for sjømat- og fiskeretten . 
Scampien var på grensen til vassen , og grønnskjellene kunne også vært spenstigere . 
Men kamskjell og havabbor fikk god omtale . 
Det samme gjorde den paprikabaserte sausen . 
Til begge rettene fikk Magasinets utsendte servert ris kokt med ymse « julekakekrydder » og røde bønner . 
Smakfullt . 
Måltidet ble avsluttet med sorbé og kokosis med sjokolade . 
Begge fikk bestått , men både Robinson og Fredag konkluderte med at de heller burde latt bartenderen lage noe søtt og friskt som avrunding . 
Etter litt drøfting landet spisevennene på at Lemongrass kom godt fra det , til tross for at ikke alt traff bulls eye . 
- Servicen er god , miljøet er hyggelig og jeg har sans for flere av smakskombinasjonene , sa Robinson . 
Til tross for et par innvendinger var Fredag enig . 
- Steder som dette trengs på våre breddegrader , sa Fredag . 
- Spesielt på denne årstida . 
Indisk storstue 
Den nye innrammingen er flott , men innholdet imponerer ikke . 
- Krembeliggenhet , sa Fredag . 
- Med hoteller og teatre på alle kanter . 
Ja , her må man da kunne få et hvilket som helst restaurantkonsept til å gå så det suser . 
- Tja , sa Robinson . 
- Det er ikke første gang det er restaurant i lokalene . 
Neppe siste heller . 
Men , likevel : 
Dette lover godt . 
I fjor sommer gjorde Indian House seg klar for flytting fra Jernbanetorget . 
Den nye adressen for den populære restauranten var hjørnet Rosenkrantz " ' " gate og Christian IVs gate , lokalene som tidligere huset New Orleans . 
Men det begynner å bli en stund siden det kreolske spisestedet stengte dørene , og siden har lokalene ligget tomme og ventet . 
Så endelig , i begynnelsen av juni , kunne Indian House endelig invitere gjestene inn . 
Det var halvfullt denne sommerkvelden , men likevel tok det overraskende lang tid før menyene ble brakt til bordet av en hyggelig , men - skulle det vise seg - ikke spesielt oppmerksom eller kunnskapsrik kelner . 
- Er det ikke merkelig at alle byens indiske restauranter ser ut til å kjøre det samme løpet , undret Robinson , og studerte menyen . 
Den byr i hovedsak på klassiske retter fra det nordlige India . 
- Ja , det er synd , sa Fredag . 
- For det enorme landet har mange andre , og for oss nordmenn , langt mer eksotiske og spennende mattradisjoner enn de som oftest knyttes til Punjab-regionen . 
Robinson og Fredag droppet forretter og bestilte i stedet tre hovedretter , en Palak Paneer , indisk ost i spinatsaus , en Garlic Bhuna , en curryrett med kylling , samt en Mixed Grill fra tandooriovnen . 
I tillegg ble det bestilt nanbrød , raita og to flasker Kingfisher-øl . 
Kelneren tok seg god tid med bestillingen , og noterte flittig , ølet ble servert , og så begynte ventetida . 
- Det kan jo være et positivt signal om at her lages alt fra bunnen , foreslo Fredag , men her ble tålmodigheten virkelig satt på prøve . 
Da maten endelig kom , var Robinson og Fredag ikke helt sikre på om det var verdt den lange ventetida . 
Bitene av kylling , okse og lam fra tandoori-ovnen kunne med fordel vært saftigere , men sausen var god . 
Vegetarretten , ost i spinatsaus , var ok , men avstedkom ingen begeistrede tilrop . 
Da kom kylling-bhunaen bedre ut , en klassisk curry med saus laget på tomater , løk , ingefær , chili og hvitløk . 
Den var aromatisk og smaksrik , og helt klart måltidets høydepunkt . 
Velg en tag for type anmeldelse ! 
En av disse : 
- Med en middels raita og et nanbrød som kunne vært luftigere , er det kanskje risen som går av med seieren her i dag ? foreslo Robinson syrlig . 
Men basmatirisen var perfekt kokt , med luftig konsistens , nøttaktig smak og et snev av spisskum . 
Fra dessertkartet valgte Robinson og Fredag henholdsvis Kulfi , en indisk is med nøtter , og en Gulab Jamun , en søt melkebasert dessert , som er svært utbredt og populær på det indiske subkontinent . 
Men siden kelneren - av en eller annen grunn - ikke ville anbefale sistnevnte , ble det to is . 
Det tok også sin tid før den ble servert - med friske jordbær , druer og raspet kokos . 
Robinson fikk assosiasjoner til frossen marsipan , men smaken var ikke verst . 
- De som jobber her er hyggelige , men er ikke servicen usedvanlig treg ? undret Fredag , drøyt et kvarter etter at regningen var bestilt , men ikke ankommet . 
- Jo , sa Robinson . 
- Det heter at hvis man roper i skogen , får man svar . 
Om ikke annet , så beviser et besøk på Indian House at det ikke alltid stemmer . robinson & fredag ; @ dagbladet.no 
- Slike små smaksbomber kan lett bli favorittmat Dim Sum : 
Godbiter for deg uten karboskrekk . 
- Hva mener du ? 
At du vil ha det slitent , men koselig framfor nytt og elegant ? 
Fredag så avventende på Robinson , som nettopp hadde holdt et langt innlegg om det var et utslag av konservatisme eller anti-jåleri , altså , å lure på om gamle , slitne og uformelle Taste of China i Torggata i Oslo var å foretrekke framfor den splitter nye filialen ved Rådhuset . 
- Alt er lekrere her , men likevel ... 
Fredag avbrøt : 
- Vel , så lenge maten holder samme nivå kan man vel ikke klage på at omgivelsene er penere ? 
Skal vi bestille nå ? 
Kjente toner Taste of China var en av de første restaurantene i Norge som lærte nordmenn at det går an å spise seg god og mett på kinesiske småretter , såkalt dim sum . 
Om de kommer som dumplings ( en slags ravioli ) , og er dampet , pannestekt eller fritert , om det er kjøtt , skalldyr eller grønnsaker innbakt i hvetedeig eller rispasta - slike små smaksbomber kan lett bli favorittmat . 
Restauranten i lokalene i andre etasje i Torggata ble fort et populært sted . 
Ja , så populært at folka bak altså nå har åpnet et nytt sted med praktisk talt identisk meny . 
- Jo , det ser kjent ut , sa Robinson og bladde i menyen , som er utstyrt med bilder . 
Det er kanskje ikke spesielt elegant , men har sin funksjon - i hvert fall for gjester som ikke har ork eller hukommelse til å lære hva som gjemmer seg bak uttrykk som Yau Tiu , Siu Long Pao , Fan Goh - og så videre . 
Ikke dyrt 
- Ser at de også har andre retter , men det er helt åpenbart at det er dim sum det satses på også her . 
Og prisene ? 
Er ikke de også omtrent de samme ? lurte Fredag . 
- Jo , det er i samme landskap . 
Dyrt er det uansett ikke , sa Robinson , og la til : 
- I hvert fall ikke hvis kvaliteten er den samme . 
En hyggelig servitør bekreftet Robinsons og Fredags mistanke : menyen er praktisk talt identisk . 
Prisene også . 
Han fortalte at fem-seks retter på deling burde holde . 
Og hvis ikke , gikk det alltid an å bestille mer . 
Smakssterkt 
- Jeg ser de har fått laget en egen Taste of China-vin , men jeg synes øl egner seg bedre , sa Robinson og bestilte en flaske Asian - selvfølgelig - Pale Ale fra Nøgne Ø. Så kom de i en pen rekke . 
Først to typer dampede dumplings av rismel , en fylt med scampi og bambusskudd , den andre med peanøtter , svinekjøtt og tørkede reker . 
Deretter biter av ribbe servert i en liten skål med smakssterk svartbønnesaus . 
Så fulgte bløte , søte hveteboller med « dott » av svinekjøtt i midten , og to typer dumplings av hvete . 
Dampet og stekt Innholdet i den ene varianten var mørt svinekjøtt og strimlet kinakål , den andre hadde diverse grønnsaker - og begge var først dampet og deretter stekt i panne på høy varme for å få sprø skorpe . 
I stedet for ris , bestemte Robinson og Fredag seg for å bestille friterte brødpinner . 
- Ikke et sted for folk med karboskrekk , sa Robinson . 
Dessert ble vurdert , men magens tale var klar : 
Nå var det nok . 
Dessuten fristet verken crème brûlée , fritert banan eller is særlig . 
- Absolutt et sted for folk som allerede er glad i dim sum , eller de som har lyst å prøve noe annet enn mer tradisjonell kinamat . 
sa Fredag , og la til : 
- Man kan alltid lure på hvor mange av rettene som lages fra bunnen her , flere av dem minner til forveksling om slike man får kjøpt i frossen tilstand i asiatiske supermarkeder her i byen . 
Variert 
- Det er en alvorlig anklage , og uten bevis farlig å fremme , sa Robinson . 
- Jeg velger å tro at de ikke tyr til slike løsninger . 
Det kan neppe være særlig lønnsomt . 
Uansett : 
Varierte smaker og spennende kombinasjoner . 
- Absolutt . 
Ser også at de er åpne til lunsj . 
Dim sum er egentlig lunsjmat , og jeg vil tro at mange som jobber i strøket rundt her vil sette pris på dette . 
Det hadde i hvert fall jeg gjort , sa Robinson . 
- Selv om interiøret mangler den litt rufsete sjarmen som « originalen » har ? 
Robinson nikket . 
- Men sjøl tar jeg gjerne turen til Torggata . 
For å spise middag . 
Velg en tag for type anmeldelse ! 
En av disse : 
Xich Lô : 
Rett og slett en raus vietnameser God mat , god vin og fantastisk service . 
- Jeg har lyst til å utsette dere for et lite eksperiment , sa vinkelneren . 
Robinson og Fredag var halvveis i måltidet , nøt hovedrettene , og hvert sitt glass rødvin . 
Vinkelneren plasserte ytterligere to glass på bordet , hvitt denne gangen , en Vieilles Vignes Éparses fra Coteaux-du-loir . 
- Noen anser det jo som helligbrøde å servere hvitvin til and og vilt , men prøv ! 
Vinpakke 
Noe har skjedd siden Robinson og Fredag besøkte Xích Lô for fire år siden . 
Blant annet har de ansatt en fransk sommelier , som med stor entusiasme og yrkesstolthet gjør sitt for at måltidet skal bli så vellykket som mulig , også hva gjelder flytende føde . 
I alle fall hvis du overlater ansvaret til ham ved å velge vinpakke . 
Robinson hadde valgt en tre-retters smaksmeny med tilhørende vinpakke , og selv om Fredag valgte à la carte , ble vinvalget overlatt til sommelieren . 
Nytt er det også at restauranten kjører papirløst . 
Menyene er erstattet av lesebrett . 
- Legger man inn bestillingen via brettet også ? undret Robinson . 
Den hyggelige og imøtekommende kelneren ristet på hodet . 
- Heldigvis ikke . 
Da hadde antakeligvis min jobb vært i fare . 
En av byens beste 
Det var nesten fullt i de elegante lokalene i tredje etasje på Eger , landets kanskje mest eksklusive kjøpesenter . 
Xích Lô har i løpet av 14 år etablert seg som en av byens beste vietnamesiske restauranter , riktignok sterkt influert av fransk kokekunst , slik Vietnam også var da franskmennene oppholdt seg i Indokina . 
Før forrettene ble servert hadde sommelieren allerede vært ute med et par sjenerøse smaksprøver på to typer Riesling han mente kunne passe til forrettene . 
Robinsons tredelte forrett besto av vårrull med kylling og scampi , grillet biff med løksalat og urte-vinaigrette , samt grillet kylling over fritert « banh bao » , en type bakverk - med hoisin- og peanøttsaus . 
Fredag hadde valgt dampede blåskjell med hvitvin , kokosmelk , sitrongress og urter . 
Skjellene var perfekte i konsistens , og den aromatiske og søtsyrlige kraften var finstemt og nydelig på smak . 
På Robinsons side av bordet førte den ene retten etter den andre til lavmælte , men dypfølte akklamasjoner . 
- Her er hele spektret av søtt , salt , bittert , syrlig og pikant representert . 
En fulltreffer , konkludert Robinson . 
And og hjort 
Etter en del prøving og smaking - vinkelneren la seg virkelig i selen denne kvelden - hadde både Robinson og Fredag falt for en rød Savoie , en Persan fra Nicolas Gonin , til hovedrettene . 
Den matchet utmerket både Robinsons andebryst med honning- og ingefær saus , og Fredags hjortemedaljonger med tamarindsaus og søtpotetpuré . 
Både and og hjort var perfekt stekt , og så smørmyk at det smeltet på tunga . 
- Skal jeg sette fingeren på noe , må det være at sausen har fått en dash fiskesaus for mye , mente Robinson . 
Fredag finsmakte på sin tamarindsaus , og syntes kanskje kokkene kunne vært litt mer forsiktige med sukkeret , men det blir små detaljer i helheten . 
Tid for eksperiment 
Så var det tid for vinkelnerens lille eksperiment , og både Robinson og Fredag nippet til hvitvinen , og var ikke fremmede for den sherry-pregede smaken . 
- Jeg er usikker på om ikke jeg foretrekker den røde til hjort , sa Fredag . 
- Godt mulig . 
Men til and er den perfekt , mente Robinson . 
Til dessert hoppet Robinson bort fra smaksmenyen , og valgte en Pasjonsfrukt crème brûlée . 
Fredag , på anbefaling fra kelneren , gikk for Kaffe Crème Caramel . 
Nok en gang var sommelieren ved bordet , nå med to flasker fra Rivesaltes , en fra Château Sisqueille og en fra Château Mossé . 
Årgangene var henholdsvis 1946 og 1933 . 
- En nydelig avslutning på et minneverdig måltid , konkluderte Fredag . 
- Ikke minst på grunn av kreative innfall fra en veldig hyggelig og raus vinkelner . 
- Raus er ordet , ja , sa Robinson , etter å ha tittet på regningen . 
- Dette var en god deal . 
Velg en tag for type anmeldelse ! 
En av disse : 
Mange retter små Tapas er uten tvil best i Spania . 
Men de er heller ikke verst på Grünerløkka . 
- Skinka , sa Fredag og tok en liten pause . 
Robinson så avventende på Fredag . 
- Du skjønner , forklarte Fredag : 
- Det er skinka som er hemmeligheten . 
Hvis den er god , er tapasbaren også det . 
Det påstår i hvert fall en kamerat av meg som er Spania-ekspert . 
Magasinets restaurantløver hadde satt kursen nordøstover i Oslo , til Hotel Havana på Grünerløkka , som serverer mat fra sørvestlige breddegrader . 
Det 13 år gamle stedet , som fram til ganske nylig først og fremst var en delikatessebutikk med litt servering , er nå først og fremst et uformelt serveringssted med litt butikksalg . 
Og det er spanske småretter som preger menyen . 
Mange nordmenn som har tilbrakt fuktige kvelder langs spanske bardisker , har sendt varme tanker til det glupe hodet som en gang fant på dette med å servere litt fast føde mellom alt det flytende . 
Spansk tapas er av naturligvis av svært varierende kvalitet , men felles for dem alle er at de skal være et gratis — eller svært rimelig — supplement til drikkevarene . 
I gode , gamle Norge — med vårt prisnivå — er slikt umulig . 
- Nå er prisnivået virkelig ikke avskrekkende , sa Robinson , og dukket opp igjen fra menyen . 
- Det dyreste på menyen er bacalao til 110 kroner , mens de fleste rettene ligger mellom femti- og hundrelappen . 
- Hvis det er riktig som servitøren sa , at 7—8 tapas på deling skulle holde hvis man ønsker å gjøre det til et middagsmåltid , altså en hovedrett , skulle det bli noe sånt som ... 
Fredag gjorde et raskt overslag . 
- Omtrent 230 kroner per hode . 
Ikke veldig dyrt , men heller ikke rasende billig . 
Servitørene var svært hyggelige og flerspråklige , noe som sammen med den gjennomførte innredningen forsterket illusjonen av å befinne seg langt unna Oslo . 
Men til tross for at det var knapt halvfullt denne ettermiddagen , tok det merksnodig lang tid å frakte et par glass vin de få meterne til bordet . 
De var tomme for Campo Viejo ( kr 76 ) , så servitøren foreslo Mudefer i stedet . 
Den kostet riktig nok tjue kroner mer per glass , men Robinson og Fredag skulle få den for samme pris . 
Sympatisk . 
I stedet for å gå for klassikere som patatas bravas ( fritert potet med spicy tomatsaus ) , albóndigas ( kjøttboller ) og tortilla ( potetomelett ) , valgte Robinson og Fredag følgende : pintxo de crema de alubias ( knuste bønner med mynte , yoghurt- og geitostdressing ) , pintxos de pollo og pintxos morunos ( henholdsvis kyllingspyd med mynteyoghurt og lammespyd med chili- og hvitløksaus ) , bacalao al ajillo y guindilla ( stekt klippfisk med hvitløk og chili ) , flamenquin ( fritert svinefilet fylt med serranoskinke og manchego-ost ) — og så måtte de selvfølgelig teste paellaen og husets serranoskinke . 
Det var her Fredag kom med påstanden om skinka som en indikator på stedets kvalitet . 
Robinson var mer bekymret for tida . 
- Når de brukte så lang tid på å helle i et par glass vin , tør jeg ikke tenke på hvor lenge vi må vente før den lista av tapas manifesterer seg , sa Fredag . 
Men kort tid etter , veldig kort tid — ingen tvil om at mesteparten av dette er ferdiggjort god tid i forveien — var det lille bordet fullt av delikat utseende og fristende småretter . 
- Det er den andre tingen som gjør tapas litt merkelig i Norge . 
At alt ofte blir servert samtidig — som her , sa Fredag . 
- Da får vi gå for de varme rettene først , sa Robinson og forsynte seg av bacalaoen . 
Like etter ble resten av vinglasset tømt i en slurk . 
— Godt , men salt ! stønnet Robinson . 
Bacalaoen var heldigvis et unntak , de andre rettene holdt alle solid nivå . 
Det er ingen tvil om at kjøkkenet vet hva de driver med . 
Spesielt høstet de knuste bønnene med mynte , og den friterte , fylte svinefileten , mange lovord . 
Det hele ble avrundet med en sitronfrisk crema catalana , en slags forløper til franske crème brûlée . 
Regningen , for sju tapas , dessert og fire glass vin , kom på vel 1000 kroner . 
Slett ikke ille , spesielt tatt i betraktning at de var både gode og mette . 
Men da Robinson og Fredag litt seinere på kvelden finleste regningen , la de merke til at servitøren ikke hadde holdt det som ble lovet . 
Det ble ikke gitt noe avslag på vinen . 
- Kjipt , sa Fredag . 
- Men selv om jeg stadig synes tapas fungerer best i Spania , var serranoskinka nydelig. robinson & fredag ; @ dagbladet.no 
Velg en tag for type anmeldelse ! 
En av disse : 
Ikke særlig sosial 
Interiøret er stilrent og servicen upåklagelig . 
Det hjelper ikke når restauranten er tom og kjøkkenet slurver . 
- Restauranten er helt tom , sier Robinson og rynker på nesa . 
- Det er tross alt sommerferie . 
Vi får gi dem en sjanse , svarer Fredag og dytter på døra . 
Spiseparet er i Møllergata i Oslo sentrum . 
Den tomme restaurantens navn er Sosialen . 
- På hjemmesida reklamerer de med å være et jovialt og inkluderende sted for fattig og rik , forteller Robinson og blir avbrutt av en sommerblid ( og jovial ) servitør som ønsker velkommen og gir en kort innføring i dagens retter . 
- Jeg liker høyden under taket , de store vinduene og den røffe stilen på interiøret , roser Robinson . 
Spiseparet starter kvelden med gourmet-ølet « Estrella Inedit » , tappet på en elegant champagneflaske . 
Det er et hveteøl fra Estrella Damm-bryggeriet i Barcelona , som er utviklet i samarbeid med mesterkokken bak Spanias beste restaurant , El Bulli . 
- Det er ikke så mye som minner om de belgiske hveteølene . 
Dette er lyst og godt matøl , konkluderer Fredag . 
Forrettene kommer raskt til bordet . 
Robinson bestilte andebryst med kalvebrissel , pak choi , stekt sopp og mangosalsa . 
- Andebrystet er ikke bare kjøleskapskaldt . 
Kjøttet smaker av kjøleskap , fnyser Robinson . 
- Når den kinesiske kålen er dvask , soppen uteblir og mangosalaten i hovedsak består av ananas , så blir dette en begredelig opplevelse . 
Fredag er overraskende nok tilfreds med sin forrett . 
På tallerkenen ligger kamskjell og kongekrabbe med sprøstekt serranoskinke og anissirup . 
I tillegg til en espressokopp med blomkålsuppe . 
- Kamskjellene er gyldenstekte og saftige . 
Den søtlige skjellsmaken er fin med hintet av lakris , skryter Fredag . 
Til hovedrett får Robinson fisken Hellebarn , som er kveite under seks kilo , med hummersaus . 
Den blir servert med rødløkskompott , sellerirot , spinatkrem og potetkake . 
- Fisken er fantastisk . 
Kveite har lett for å bli tørr , men denne er tilberedt med kjærlighet . 
Jeg skulle ønske kjøkkenet var like oppmerksomme i arbeidet med tilbehøret , sukker Robinson . 
- Spinatkremen er sur . 
Potetene er rå og sellerirota likeså . 
Kanskje Fredag er heldigere denne gangen også ? 
Entrecôten med peppersaus har fått følge av asparges , gulrotpuré og saltbakte poteter . 
- Helt greit , konkluderer Fredag . 
- Kjøttet er mørt , tilbehøret i orden og sausen kjedelig . 
Nå er spiseparet spent på avslutningen . 
Den hyggelige servitøren kommer til bordet med daimiskake og limepai . 
- Isen smaker deilig hjemmelaget . 
Fruktsalaten virker litt tilfeldig , men den søte karamellen løfter opplevelsen , roser Robinson . 
Fredags limepai har også fått bein å gå på . 
Også den servert med den litt tilfeldige fruktsalaten . 
Limekremen er smurt på havrekjeksbunn og toppet med et beskjedent lag marengs . 
- Paien er vellykket , men jeg savner noe mer søtt som kan balansere det sure , sier Fredag . 
Spiseparet smiler og vinker til servitøren - som gjorde sitt beste . 
Men når de går ut i sommernatta kan de ikke unngå å lure på hva som foregikk på kjøkkenet denne kvelden . 
Selvgjort er velgjort 
Det som er bra nok for Folk Flest , er bra nok for Robinson og Fredag . 
Det nokså shabby utestedet Riverside var en av få halvbrune kafeer som var igjen på Grünerløkka . 
Helt nederst i Markveien , en kjapp sving til høyre akkurat før Ankerbrua , var det fortsatt plass til gamle karer med pils . 
Det er alltid litt trist når sånne små lommer forsvinner , spesielt i denne delen av byen der hipsternes betalingsevne har danket ut all lokal koloritt . 
Men når det først måtte skje , er ikke Folk Flest det verste som kunne kommet inn i stedet . 
- Det er i det minste ikke enda et Kaffebrenneri , sa Robinson . 
- Nei , det drives av et entusiastisk kjærestepar , og det må vi jo applaudere , sa Fredag . 
Stedet er upretensiøst og ganske koselig . 
Det bærer tydelig preg av et stramt oppussingsbudsjett , der mye er gjort av kjæresteparet selv . 
Uteserveringen ligger fint til ved elva . 
Menyen er liten og bestselgerfokusert , med enkle , middelhavsinspirerte retter til lav pris . 
Vinmenyen er av det absolutt enkleste slaget , ikke så rart for en nyåpnet restaurant . 
På sikt får de kanskje kapital til å kjøpe inn et litt større og mer spennende utvalg . 
Dagens treretter er rimelig , og denne kvelden besto den av lettrøkt andebryst , grillet kveite og kokos-panna cotta . 
- Høres meget bra ut , sa Robinson . 
- Jeg har mer lyst på skalldyrgryte . 
Og entrecôte , sa Fredag . 
Servitøren gjorde oppmerksom på at skalldyrgryta egentlig var en smårett og litt for stor som forrett , men det var ikke noe problem å få halv porsjon til halv pris . 
Dermed fikk Fredag den rauseste sjømatforretten noensinne . 
En fabelaktig saus kokt på skalldyrkraft , proppfull av ferske reker , blåskjell , kamskjell og fisk , lekkert dandert i en liten jerngryte . 
Robinsons andebryst var også utmerket , med en fin jordskokkrem og syltynne skiver av syltet rødbete . 
- Det er et hjemmelaget preg på det , litt som å være hos den kompisen din som er aller flinkest til å lage mat , sa Robinson . 
- Ja , ikke noe fiksfakseri , men veldig gode råvarer . 
Det er som om Hellstrøm har vært her og ryddet opp på forhånd og messet om at de bør ta utgangspunkt i de rettene de er flinkest til å lage . 
Grillet fisk er vanskeligere å få til enn man skulle tro . 
Det blir lett tørt eller understekt . 
Men dette kveitestykket var så saftig som det kan bli , og med riktig pene grillrender . 
Tilbehøret av hasselbackpotet , oksehalesaus og stuet spisskål ble kanskje litt vel salt , og det kunne godt ha fulgt med noe syrlig . 
Men Robinson spiste opp absolutt alt på tallerkenen , og det sier sitt . 
Fredags entrecôte var dessverre ikke like proft tillaget . 
Kjøttet var rosa inni , men grått utenpå , som om det hadde blitt lett dampet i stedet for grillet . 
Melon- og fetasalaten var litt vassen , og hadde fungert bedre sammen med lyst enn mørkt kjøtt . 
Bearnéssmør og barbequesaus var for mye sammen , det hadde holdt mer enn nok med en av delene . 
De stekte potetene med fersk spinat bidro heller ikke til å skape harmoni . 
- Her krasjer smakene i hverandre i ett kjør , sa Fredag . 
Men dessertene satt som et skudd . 
Kokos-panna cottaen var fløyelsmyk , crème brûléen var ekstra kremete og med perfekt karamellokk . 
- Alt i alt er dette et sted jeg vil anbefale varmt , sa Robinson . 
God service , lave priser , og sympatisk opplegg . 
- Men de bør droppe entrecôten , sa Fredag . 
Hverdagsgodt 
Mange har prøvd seg i lokalene i Kristian Augustsgate 14 . 
Nå er det Elias som prøver seg . 
Mon tro om han lykkes ? 
Plutselig , der langs trikkeskinnene i Kristian Augustsgate , dukker det opp et sydlandsk , blomsterdekorert portrom . 
Opp en trapp og inn en dør , og vips så befinner du deg i et lite kafélokale . 
Med trepanel på veggene , foto i rammer og potteplanter fra taket , så er ikke dette noen typisk storbykafé . 
Menyen er liten . 
Og servicen hjemmekoselig . 
Servitøren ser deg . 
Hun har smakt alle rettene og kjenner igjen kundene . 
Kafeen er åpen fra morgen til kveld , men presiserer på hjemmesiden at spesialiteten er frokost og lunsj . 
Faktisk , så er det bare to retter som kan karakteriseres som hovedretter : elggryta og blåskjellene . 
I tillegg tilbys suppe , to ulike salater , ostesmørbrød og et par andre småretter . 
- Dere må prøve blåskjellene , oppfordrer servitøren . 
Robinson adlød , men Fredag gikk for elggryte . 
- Skjellene er faktisk helt nydelige . 
Helt enkelt servert med fløyelsmyk safranfløte , hvitvin , hvitløk og chili , sier Robinson . 
På andre siden av bordet fikk Fredag elggryte . 
Den var langtidskokt i mørkt øl , men den mest karakteriske smaken kom fra appelsinskall . 
- Det er morsomt med en sitrusvri på en helnorsk rett . 
Elgkjøttet er mørt og fint , og grønnsakene smakfulle . 
Det er bare synd kokken har hatt så mye pepper i gryta , sier Fredag . 
Servitøren anbefalte mørkt og mektig øl , Havrestout fra sørlandsbryggeriet Nøgne Ø , til elgen . 
- Perfekt kombinasjon , roser Fredag . 
Lokalet i Kristian 
Augustsgate er intimt , kanskje noen toner for mørkt . 
Flere restauranter har prøvd seg her , men konkurransen i nabolaget er tøff . 
- Elias skiller seg ut . 
Det er litt som å reise ut av hovedstaden . 
Tempoet her er roligere enn på andre Oslokafeer og Elias er ikke så opptatt av å være hipp og kul . 
Det burde jo være et marked for hjemmelaget mat uten jåleri , sier Robinson . 
Porsjonene var store , men spiseparet hadde plass til dessert . 
De gikk for hjemmelaget sjokoladekake med hasselnøtter . 
Den kom med bringebærsaus og friske bær . 
- Kaken er kanskje litt tørr , men det er deilig at bringebærsausen er så syrlig og lett , sier Robinson . 
Regningen , for to retter og to glass per hode , kom på omtrent 700 kroner . 
Det er en snill pris på et så raust og hjemmekoselig sted . 
Helt perfekt for hverdagsmiddag , konkluderte spiseparet . 
Velg en tag for type anmeldelse ! 
En av disse : 
Stadig på solsiden 
Livet er godt på riktig side av fjorden . 
- Jo , Aker Brygge er definitivt best på avstand . 
Fredag speidet utover fjorden , mot solnedgangen og turistmagneten på den andre siden . 
På denne årstida er det et sted å styre unna - med mindre du er glad i gå , stå og sitte i kø . 
- Du har et poeng . 
Og fra dette ståstedet blir opphopningen av gammel og ny arkitektur nesten pent . 
Det nye Astrup Faernly-museet på Tjuvholmen er jo flott . 
Og det gjør seg definitivt best herfra . 
Robinson og Fredag hadde dradd for å besøke en gammel , god bekjent , den sesongåpne fiskerestauranten Solsiden like nedenfor Akershus festning . 
Beliggenheten er prima , maten pleier også å være det . 
De har vært der mange ganger før , og har jevnt over vært strålende fornøyd . 
I fjor sto de over , i trygg forvissning om at det ikke var så mye nytt å skrive om . 
Men — nå hadde det kommet dem for øre at ting hadde endret seg . 
En kollega fra en herværende dagsavis hadde gitt Solsiden det glatte lag og ribbet dem for stjerner . 
Så det ble bestemt at en ny test måtte gjøres . 
- Menyen ser ikke ut til å ha gjennomgått noen radikale endringer , konstaterte Robinson , etter å ha blitt vist til et bord med nydelig utsikt og fått et glass Sancerre av typen Les Bouchauds 2012 fra Claude Riffault å leske seg med . 
— Nei , favorittene synes å være present . 
Her er både det overdådige skalldyrfatet og de gratinerte sjøkrepsene , sa Fredag . 
Spesielt det siste var både Robinson og Fredag glade for . 
265 kroner er kanskje stivt for tre halve sjøkreps , men noen ting kan ikke så lett måles i hard valuta , argumenterte Fredag . 
Robinson var enig . 
- I hvert fall hvis de holder samme standard som forrige gang . 
Hovmesteren garanterte på tro og ære at Magasinets utsendte ikke ville bli skuffet . 
Han var også ganske sikker på at verken stekt piggvar med potet- og pepperrotkrem og kremet hummerskum , og skinnstekt uer med reke- og blekksprutrisoni , fennikelsalat og skalldyrskum , ville skuffe . 
- Spør du meg er piggvar noe av det beste du kan få av hvit fisk , og uer ... 
Tenk at uer inntil ganske nylig ble regnet som ufisk ! sukket Fredag . 
- Og sjøkreps var noe fiskere slengte ut igjen . 
På noen områder har verden definitivt gått framover , slo Robinson fast . 
Servicen er kjapp , korrekt og passe uformell . 
Det passer bra til interiøret i det gamle lagerskuret . 
Det er høyt under taket , og det åpne kjøkkenløsningen , som går gjennom mesteparten av lokalet , gjør at lydnivået også kan være høyt — uten at det blir plagsomt eller støyende . 
Klientellet er sammensatt , her kan både gjester med representasjonskonto og lavtlønnede med dyre vaner meske seg i kaviar og champagne , hummer og fine viner . 
Det er ikke noe problem å bruke mye penger på solsiden , men man kan også komme unna uten å miste skjorta . 
- Mmm ... 
Her blir ord fattige , sa Fredag lykkelig . 
Robinson kunne bare samtykke . 
Sjøkrepsene , servert med smeltet smør , finhakket gressløk og sitron , var akkurat som de husket dem . 
Nydelige . 
Robinson var også storfornøyd med sin hovedrett . 
Det pannestekte stykket av den eksklusive flyndrefisken , hadde fått sprø og gyllen skorpe utenpå , og var fast og saftig inni . 
Pepperroten tilførte potetstappen dynamikk , hummerskummet var delikat og en porsjon glaserte sukkererter , gulrøtter og brekkbønner , var perfekt al dente . 
Fredag fikk kontrollsmake , og konstaterte at Robinson denne gangen hadde trukket vinnerloddet . 
- Jeg må innrømme at jeg synes piggvar smaker bedre enn uer . 
Dessuten kunne kokken vært litt mer knepen med saltet i risonien . 
Men , likevel , dette er godsaker servert etter alle kunstens regler , sa Fredag . 
Robinson og Fredag satte punktum med vaniljebavaroise med jordbær , bringebærmarengs og jordbærcurd , og friske frukter i mango og sitronsuppe . 
En søt og god avslutning . 
- Hva tenker du ? 
Er ryktene om Solsidens fallitt overdrevet ? spurte Fredag da de ruslet over Rådhusplassen seinere på kvelden . 
- Absolutt . 
Solsiden er fremdeles en av byens beste alternativer for fisk og skalldyrentusiaster . 
Anmelderen som dømte dem nord og ned må ha hatt maks uflaks . 
Eller ha kommet på en usedvanlig dårlig dag , sa Robinson . 
- Eh ... 
Så vi trenger ikke komme tilbake hit å kontrollere neste år ? spurte Fredag . 
— Man vet jo aldri . 
Og så lenge de har gratinert sjøkreps på menyen kommer jeg gjerne , sa Robinson . 
Fredag nikket ivrig . 
- Kanskje vi må ta en stikkprøve — allerede mot slutten av sesongen også ? 
For sikkerhets skyld ? 
Velg en tag for type anmeldelse ! 
En av disse : 
Ville ikke imponert Ibsen Ruffino byr på italiensk stemning og god service , men kokken bør sendes på inspirasjonstur til hjemtraktene . 
Robinson og Fredag betrakter fasaden på gården som huser restaurant Ruffino . 
- Tenk at Henrik Ibsen bodde her , sier Robinson . 
- Restauranten ble kanskje åpnet til ære for dikteren ? 
Han var jo Italia-elsker , sier Fredag . 
Italienske kokker har gått inn og ut av Arbinsgate 1 i snart åtte år . 
Først kom Rosa Magra . 
Den ble forsøkt reddet av TV3 og Eyvind Hellstrøm . 
Restauranten byttet navn til Arbins , men måtte gi tapt i fjor . 
I høst kom nye krefter på banen , også disse italienere , og startet Ruffino . 
Robinson og Fredag får bord med utsikt til Slottsparken . 
Og til husets pizzabaker . 
Musikken og lukten er italiensk . 
Og kelnere og kokker skravler seg imellom på morsmålet . 
- Stemningen lover godt , sier Fredag og dukker ned i menyen . 
- Jeg velger meg sjøkreps til forrett , sier Fredag . 
- Den er utsolgt , sier servitøren og anbefaler isteden husets carpaccio av tunfisk og havabbor . 
Til bordet kommer brød som smaker hjemmebakt . 
Og et utvalg deilige olivenoljer . 
Ikke mange minuttene seinere er forrettene på bordet . 
- Skal si de er raske her , sier Robinson , som har bestilt oksecarpaccio . 
De tynne skivene ligger på et raust lass av ruccola og er dekket med rikelige mengder parmesan . 
- Å , nei , utbryter Robinson . 
- Kjøttskivene er frosne . 
På andre siden av bordet lager Fredag en grimase . 
- Fisken også . 
Spiseparet bestemmer seg for å spise sakte for å gi de løvtynne skivene en sjanse til å tine . 
- Dette er håpløst . 
Fiskens temperatur tar livet av smaken . 
Heldigvis er hovedrettene varme . 
Fredags fasanbryst er pakket inn i bacon . 
- Fasan kan lett bli tørt , men kokken har lyktes med å få kjøttet saftig og godt . 
Men det er rett og slett uhørt å dynke det i så mye saus , sier Fredag og stikker gaffelen i grønnsakskompotten . 
- Hva er dette for noe ? 
Sursøte grønnsaker har vel ingenting i det italienske kjøkken å gjøre , sier Fredag . 
Stemningen blir ikke bedre når Robinson får ordet . 
- Først frossen carpaccio og nå ihjelkokt hummer , sier Robinson , som bestilte pasta med tomat , hvitvin , hvitløk , hummer og krabbekjøtt . 
Til dessert bestiller spiseparet mascarponemousse og den italienske kakeklassikeren tiramisu . 
- Beste tiramisuen jeg har smakt , sier Fredag . 
Regningen kommer på 1300 kroner for en treretters og en flaske vin . 
- Dessertlykke og autentisk italiensk stemning til tross , Italia-kjenneren Henrik Ibsen ville ikke blitt særlig imponert . 
Endelig en tapasrestaurant som har skjønt det På El Gordo får du maten sånn som du bør . 
- Særdeles sympatisk . 
Og , skulle man tro , helt naturlig , smilte Fredag . 
- Skal vi endelig slippe å sitte med en mengde retter foran oss og prøve å spise alt før noe blir kaldt . 
Her har mange mye å lære , fortsatte Robinson . 
Det var lørdag kveld . 
Robinson hadde sitert fra restaurantens hjemmeside på vei inn til de spanske fristelser : 
« Den beste spanske maten får du servert i et hull i veggen i San Sebastian . 
Og det er fra et sånt hull El Gordo har hentet inspirasjon . 
» Og kjapt lagt til : 
- Men her er det lite som gir følelse av et spansk hull i veggen . 
Verken når det gjelder interiør eller støynivå . 
Kjøpesenteret Paleet på Karl Johan har gjennomgått en ansiktsløftning , og glitrer i bronse . 
Butikkene var stengt og travle shoppere hadde funnet andre veier enn trappa ned til halvmørket der italiensk , japansk , pubmat og spansk sto på ulike menyer , i forskjellige deler av lokalet . 
- Vi hadde fullt hus hele desember , men nå har kveldene vært stille . 
På formiddagene derimot er det godt besøkt , fortalte servitøren , styrte Magasinets utsendte mot spanske skinker , og var rask til å foreslå bobler i glasset . 
Om ikke en Segura Viudas kunne friste ? 
- Frister gjør både boblene og menyen , konstaterte Fredag . 
- Nå kan de fleste måltider med hell ha bestått av spanske skinker , oster og litt rødvin , mente Robinson og forlangte at Pata Negra-skinke , til 155 kroner porsjonen , definitivt måtte med på bestillingen . 
Og verdens beste skinke , med nøttesmak etter at den svarte grisen er foret på eikenøtter , sto til forventningene . 
Servitøren anbefalte en lagret rosmarinost , og mens kokken braste bak disken på en åpen kjøkkenløsning , smattet Robinson og Fredag på ost og skinke , brød og oliven , valgte rødt på glass , Lan Rioja Reserva med smak av eik , og Las Pizarras de Jalon , delikat med bærsmak , før de fortsatte å plukke retter med kyndig veiledning fra servitøren . 
Høye bord , gode barkrakker med ryggstø og store røde lamper . 
Stilfullt og hyggelig . 
En stor bar med sitteplasser rundt der bartenderen skjenket vin og skar skinke . 
Ikke mange gjester hadde valgt det spanske hjørnet . 
Japanske Sabaki hadde derimot godt besøk , og stemmesurret derfra var behagelig . 
Marinert og fritert fisk ankom bordet . 
- Rykende varm , fast i fisken og sprø i frityren , gomlet Robinson . 
Den sherry-flamberte iberico-indrefilet smeltet på tunga og fikk følge av et fat med pimientos de padrón , små stekte , saltede paprika , og en advarsel : 
- Som regel er de ikke sterke , men det kan plutselig forekomme en og annen med krutt i , smilte servitøren og returnerte med hvitløksbakt kanin . 
- Den smaker hvitløk og ratatouille , sa Robinson , mumset canaripoteter og lurte på om magen ville ha mer . 
- Dessertmagen må fylles og Crema Catalana kan ikke slå feil , mente Fredag . 
- Den er trukket med sjokolade , opplyste servitøren og Robinson rynket på nesa . 
Rynken satt der fortsatt etter første bit : 
- For en som har Crema Catalana høyt på lista over godbiter , er savnet etter det brente sukkeret definitivt til stede . 
Dette ble en merkelig puddingfølelse . 
- Veldig godt , parerte Fredag og prøvde seg på en slurk sherry av merket Fernando de Castilla , og konkluderte : 
- Som å drikke sviske . 
Robinson tok siste brødbit og oppsummerte : 
- Alt var godt . 
Ingenting utmerket seg som eksepsjonelt , men neste gang lysten på spanske smaker melder seg , tar vi gjerne turen ned i kjelleren igjen . 
• robinson & fredag ; @ dagbladet.no 
Velg en tag for type anmeldelse ! 
En av disse : 
Pan-asiatisk rutine 
Four seasons gir litt rimeligere mat enn konkurrentene . 
Nå merkes det også på smaken . 
- Her har jeg spist ostefondue for fryktelig lenge siden . 
Da het dette Cheese Inn , mimret Robinson , og så seg rundt i det litt bortgjemte restaurantlokalet i Vika- terrassen . 
Respatex og sveitsisk smelteost er for lengst byttet ut med mørkt treverk og asiatisk kvalitetsmat med retter fra Kina , Japan , Thailand og Vietnam . 
Blandet asiatisk kjøkken er man i utgangspunktet mildt skeptisk til , men da Robinson og Fredag var på Four Seasons like etter åpningen for to år siden , imponerte stedet på de fleste punkter . 
Er nivået fortsatt like høyt ? 
- Overraskende mye folk en solfylt lørdag i mai . 
Bra vi har bestilt , sa Fredag . 
Det var før de ble avspist med et trangt bord helt ytterst mot det travle inngangspartiet . 
- Her var det ikke mye rom for kontemplasjon og privat samtale , småfurtet Robinson , mens han bladde i den omfangsrike menyen . 
De lot seg friste av en halv crispy duck med lefser og hoi sin-saus til forrett , helt til de skjønte at den var beregnet på fire personer . 
Robinson spiser nok for to , men tre blir i overkant . 
Fredag valgte i stedet en kurv med dumplings - de små , delikate , dampede pakkene med finhakket kjøtt og grønnsaker i flortynn deig . 
Robinson gikk for Roast Duck New Style , sprøtt andrebryst med skiver av pannestekt foie gras . 
Den søte og oppmerksomme kelneren var velvilligheten selv da de ba om å få dele . 
Vinfaglig var den forekommende unge mannen dessverre ikke like sterk . 
Etter at Robinson og Fredag hadde valgt hovedretter , var det tid for å snakke vin : 
- Jeg pleier å anbefale rødvin til sterk mat , men ingen av rettene dere har valgt er særlig sterke . 
Denne sancerren bør fungere bra gjennom hele måltidet , mente kelneren , og pekte på en 09-årgang fra Henri Bourgeois . 
- Rødvin til sterk asiatisk mat ? 
Ikke bra . 
Jeg er ikke sikker på om en tørr sancerre vil fungere til alt vi skal spise , heller , men la oss se hvor dette bærer hen , mumlet Robinson da kelneren var utenfor hørevidde . 
- Dumplingene dine er gode , men ikke bedre eller mer delikate enn de man får i Torggata , mente han da de lekkert anrettede forrettene var på bordet . 
- Men andebrystet ditt er nydelig , med søte , salte smaker som harmonerer perfekt , fastslo Fredag . 
- Ja , men så skal det da også godt gjøres å rote det til med sånne råvarer , svarte Robinson . 
Sancerren klarte seg fint gjennom forrettene , og utmerket med Robinsons velvoksne sushikombinasjon . 
Men i motsetning til hva kelneren hadde sagt , var ikke sausen til Fredags strimlede , sprøstekte Crispy Sesame Beef bare sursøt . 
Den var hot . 
Hot som i strimler av hel , potent chili , godt kamuflert i den brunlige sausen av tørkede plommer og søtlig chilisaus . 
Hot som i vin med restsødme , takk . 
Mens Fredag grep til lommetørkleet , bestilte Robinson et glass dertil egnet riesling av en beklagende kelner . 
Etter litt brannslukking og rydding av chilistrimler var Fredag klar for å smake på maten en gang til . 
- Dette er kjempegodt ! 
Men er ikke kjøttet litt mindre sprøtt enn i en tilsvarende rett vi har spist på Dinner , og sausen litt mer klebrig ? 
Robinsons sushi var det ikke mye å si på . 
Lekker sashimi , varierte nigiri-biter med overraskede små touch , som at kveite og laks hadde vært et lite sekund i stekepanna og fått en liten dæsj krydret majones som følge , og maki med asparges som hadde fått beholde sprøheten . 
- Dette er fortsatt et bra sted , men virker det ikke litt mer rutinepreget og rufsete enn for to år siden ? 
Det rieslingglasset burde for eksempel ikke kommet på regningen , sa Fredag litt seinere . 
- Jo . 
Det er litt rimeligere her enn på Nodee og Dinner , men det bar ikke opplevelsen preg av sist . 
I dag var nok totalinntrykket et lite hakk under den man får hos de aller dyktigste konkurrentene . 
Dampet og grillet , med pistasjnøtter og morkler , blir selv kål pur luksus på Sentralen Kulturhuset Sentralen er stedet « alle » skal gå i Oslo . 
- Ser ikke dette ganske appetittvekkende ut ? utbrøt Robinson entusiastisk . 
Magasinets restaurantløver så rett inn på kjøkkenet til Restaurant Sentralen , der en stab av kjøkkenkyndige var i gang med å frambringe diverse godsaker . 
- Jeg håper de klarer å leve opp til hypen . 
For den er ikke liten , sa Fredag . 
Aller hippest 
Dette er hovedstadens aller , aller hippeste , nyeste og hotteste spisested . 
Bare noen uker etter åpningen er kulturhuset Sentralen stedet « alle » skal gå . 
For å spise og drikke , eller ta del i alt det andre som skjer av kulturarrangementer i de gamle lokalene til Christiania Sparebank . 
- Stemningen tiltaler meg umiddelbart , sa Fredag , og kikket seg rundt i lokalet . 
Elegant , men ujålete , med stor takhøyde og vinduer ut mot Tollbugata hvor trikkene dundrer forbi med jevne mellomrom . 
- Veldig urbant , la Robinson til . 
- Men kanskje litt kaldt ? 
Og hvorfor så høy musikk ? 
Grensen mellom kul og krampaktig er hårfin . 
Fantastisk service 
Et tjuetalls retter listet opp i anbefalt rekkefølge , inklusive brød og desserter , utgjør menyen . 
En usedvanlig hyggelig og effektiv kelner anbefalte fire-fem retter hver - hvis man ønsket et fullt måltid . 
Man kan komponere sin egen meny , eller lene seg tilbake og la kjøkkenet sette sammen en pakkeløsning . 
Robinson og Fredag tok saken i egne hender , og begynte med å bestille to typer brød , en økologisk variant servert med svinerillette og en ristet variant servert med gratinerte margbein . 
- Dette blir noe langt mer enn ventebrød , begge deler er fullverdige retter , sa Robinson . 
Avokado-favoritt 
Sentralen har et solid utvalg av både vin og øl , og Robinson og Fredag valgte å starte måltidet med hvert sitt glass Chablis . 
Og så kom de , som på skinner . 
« Avokado - tørket tomat - salat og friterte mandler » var en øyeblikkelig favoritt . 
Kombinasjonen av smørmyk avokado , crispy salat og grønnkål og sprø mandler , var svært vellykket . 
Neste ut var råmarinert kveite med bergamott , persille og agurk . 
Rene smaker , behagelig konsistens , men litt mer sitrus hadde kanskje gjort seg . 
Perfekt nykål Robinson og Fredag hadde begge bestilt « Nykål - morkel & pistasj » , altså doblet porsjonen . 
Etter å ha satt tennene i den , var de umiddelbart glade for det . 
Kålen hadde perfekt konsistens etter å ha blitt dampet , så grillet . 
Og sjenerøst overlesset med karse , pistasjnøtter og morkler , blir selv noe så vanlig som kål pur luksus . 
Og bedre skulle det bli . 
Kalvebrissel , sopp , jordskokk og kyllingsjy var en fantastisk og aromatisk komposisjon , med overtoner av umami . 
- Så langt er dette høydepunktet for meg ! 
Neste gang dobler jeg denne , utbrøt Robinson panegyrisk . 
Skuffende svin Robinson og Fredag , som nå hadde gått over til hvert sitt glass rødvin fra Piemonte , utbrakte en skål for den femte smaken . 
Velg en tag for type anmeldelse ! 
En av disse : 
Etter dette skulle det godt gjøres å holde nivået , og neste rett fikk ikke samme ovasjoner . 
« Glasert gris - soya - syrlig råkost - løk og miso » peker i retning av Det fjerne østen , og selv om svinekjøttet var både saftig og smakfullt , manglet det lille ekstra . 
At den lovede glasuren ikke gjorde mer ut av seg var litt skuffende . 
Surdeigskjeks med raspet ost Tiden var kommet for å avrunde . 
« Sitron - fersk laurbær - marengs & fryst yoghurt » til Robinson , og Fredag en fransk Comté , sprøtt brød og karamellisert sherry . 
Brødet var en syltynn surdeigskjeks , som var overlesset med raspet ost - usedvanlig lett og luftig . 
Den søte sherrykaramellen gjorde dette til en utmerket avslutning på et vellykket , smaksrikt og variert måltid . 
Lett og luftig var også Robinsons dessert , passe søt og passe syrlig . 
- Hvor mange retter ble det , undret Fredag , på vei ut av den nye storstua i Kvadraturen . 
- Hvis vi regner brødet som to retter , og det at vi doblet to porsjoner , ja , så er vi oppe i elleve , inklusive dessertene . 
Det var ganske passe , var det ikke ? 
- Absolutt . 
Men , jeg kunne gjerne doblet desserten , sa Robinson lykkelig . 
- Og spist den alene . 
Lørdagskos hele uka 
Sterkt betyr ikke nødvendigvis spennende . 
Fredag så spørrende på Robinson . 
- Skal vi gå på restaurant og spise taco ? 
- De har ikke bare taco på menyen . 
De har enchiladas , fajitas , chili con carne og andre meksikanske spesialiteter . 
- Det har de på Rema 1000 også , bemerket Fredag tørt . 
- Jo , men dette skal være annerledes . 
« Hjemmelaget » skriver våre kolleger i Aftenposten . 
Og Dagsavisen er like begeistret , også de kvitterte med fem av seks mulige poeng nylig . 
Ikke vær så fordomsfull , nå drar vi til Habanero på Grünerløkka . 
- Dere kan sitte hvor dere vil , sa en hyggelig , oppmerksom og dyktig servitør - svenskspråklig , selvfølgelig - så snart Robinson og Fredag entret det lille , rustikke lokalet på det øvre hjørnet av Birkelunden . 
Det var godt med plass da de kom , men i løpet av kort tid var det praktisk talt smekkfullt . 
Servitøren fortalte at porsjonene var store , og garanterte at alt var laget fra grunnen på kjøkkenet der - altså bortsett fra tortillaene og tacoskjellene , noe som fikk Fredag til øyeblikkelig å anlegge en « hva var det jeg sa » -mine . 
Magasinets utsendte bestemte seg for å dele en porsjon « Alitas al Fuego » ( grillede kyllingvinger ) til forrett . 
Til hovedrett anbefalte servitøren « Plato de tacos » ( mais- og hvetetortillas fylt med kylling og biff , samt tacoskjell fylt med « husets tacokjøtt » ) , og « Pollo à la diabla » ( kyllinggryte med habanero og chipotle-chili ) . 
I menyen advares det mot sistnevnte , med mindre man regner seg til « de modige » . 
Vinkartet er ikke mye å skryte av , for å si det forsiktig . 
Men siden servitøren påpekte at maten var kraftig krydret , syntes både Robinson og Fredag at det var like greit å holde seg til meksikansk øl . 
Kyllingvingene viste seg å være et usedvanlig mildt bekjentskap , ja , nesten kjedelig . 
Heldigvis fulgte det med en liten skål med saus av habanero-chili - og da fikk smaksløkene i hvert fall noe å jobbe med . 
Hovedrettene var store , der hadde servitøren absolutt sitt på det tørre . 
Likeledes var den « djevelske kyllingen » sterkt krydret - men ikke så mye mer . 
- Bitene av kyllingbryst er saftige , og det er morsomt med paprika i alle farger . 
Men til tross for all chilien er helhetsinntrykket noe tamt . 
Tilbehøret til Robinsons rett , revet salat , paprika , mais , rød løk , guacamole og ost , smakte helt greit . 
Fajitaene og tacoskjellene smakte slik de gjør når du kjøper dem i butikken , fyllet likedan . 
Verken mer eller mindre . 
- Det er godt mulig de ikke bruker de samme krydderblandingene som folk drysser over kjøttdeig , kylling og biffstrimler landet over hver lørdagskveld , men smaken likner til forveksling . 
Om det er en god eller dårlig ting , kan diskuteres . 
Et par millioner nordmenn kan ikke ta feil , eller ? 
Fredag trakk på skuldrene . 
- Tja . 
Prisnivået er ikke avskrekkende høyt , men det er likevel lov til å ha visse forventninger . 
- Ikke noe å si på smaken , men jeg kan liksom ikke se for meg at dette krever så veldig mye av kjøkkensjefen . 
På den annen side , restauranten har aldri gitt seg ut for å være noe annet - og servicen er praktisk talt prikkfri . 
Måltidet ble avsluttet med tequilaflambert banan med vaniljeis , en meksikansk variant av den du kjenner fra utallige kinesiske restauranter . 
- Du var skeptisk i forkant , hva tenker du nå ? spurte Robinson . 
- Omtrent det samme som før . 
Lokalet er hyggelig , stemningen uformell , servicen upåklagelig ... 
- Og maten ? 
Fredag tenkte seg om . 
- Sikkert et helt greit alternativ hvis du ikke gidder å lage taco sjøl en lørdagskveld . 
robinson & fredag ; @ dagbladet.no 
Velg en tag for type anmeldelse ! 
En av disse : 
Gatemat i Kvadraturen 
På Nam Fah smaker maten som i matbodene langs støyende gater i Bangkok . 
Og de tar ikke hensyn til norske ganer . 
Robinson og Fredag er på jakt etter smaker som kan fargelegge en grå høstdag . 
Det thailandske kjøkken kjennetegnes av spennende sjonglering mellom smakene surt , søtt , salt og sterkt . 
Spiseparet har hørt godord om restauranten Nam Fah . 
En danske og hans thailandske kone har bestemt seg for å gi nordmenn smaken på thailandsk gatemat . 
Men istedenfor å sette opp matboder i Oslos gater , midt i forurensing , støy og trafikk , som i Bangkok , fant paret et lite lokale på Grünerløkka . 
Der har de drevet take away-tjeneste i sju år . 
Da trofaste gjester begynte å mase om sitteplasser , fant familien et lokale i Kvadraturen . 
Restauranten er lys og enkelt innredet . 
Takdetaljene fra 1600-tallet er bevart og redder lokalene fra å få et kantinepreg . 
Robinson og Fredag kan velge mellom fire forretter og omtrent 20 hovedretter . 
Utvalget er i realiteten større - fordi du selv kan velge hovedingrediens i nesten alle rettene : 
Scampi , kamskjell , kylling , svin , okse eller vegetar / tofu . 
- Det er litt trangt mellom bordene her , hvisker Fredag , som akkurat har observert brannslukking på nabobordet . 
- En gjest som ikke forstår seg på den asiatiske sterkhetsskalaen , humrer Robinson . 
Til forrett går Robinson for « Baa Bir Tort » eller vårruller med salat , mens Fredag velger « Gai Satay » , som er kyllingspyd med peanøttsaus , salat og ris . 
- Fine vårruller . 
Sprø , men ikke for fete , sier Robinson . 
Fredag er opptatt med kyllingspydene . 
- Filetene er saftige . 
Og sausen er deilig . 
Ørsmå biter av peanøtter knuser mellom tennene , så dette er ikke noe juks , skryter Fredag . 
Det sitter gjester ved alle bordene og foran kassa , en hale av mennesker venter på maten de skal ta med hjem . 
De to servitørene har mye å gjøre , men beholder roen og smilet . 
Hovedrettene kommer på bordet . 
- Jeg vet at konseptet er gatemat , men jeg skulle likevel ønske vi kunne slippe lyseblå plasttallerkener , sier Robinson . 
Fredag snuser inn lukten av « Pad Nam Prikk Pao » . 
Det er wokede grønnsaker og kylling i svart chilisaus med tamarind . 
- Grønnsakene er perfekt woket . 
Det knaser fortsatt i aspargesen , sier Fredag . 
Den svarte chilien er ikke så sterk som den høres ut som og balanseres uansett av syrlig tamarind og søte grønnsaker som asparges , løk og paprika . 
Foran Robinson står « Phra Kung » eller scampi i sterk salat . 
Robinson er ingen pyse , men ba for sikkerhets skyld servitøren om å definere begrepet « sterk » . 
- Jeg ber kjøkkenet lage medium til deg , jeg , sa servitøren med et ertende smil og forsvant . 
En raus porsjon kokte scampi krøller seg på toppen av salaten . 
Og like etter at Robinson har tatt sin første smak , krøller også tunga seg . 
- Den som ler sist ler best , humrer Fredag når Robinson gjør et dårlig forsøk på å skjule chiliangrepet - som først rammet naboen og nå tar hevn på verdensvante Robinson . 
- Dette er sterkt . 
Det er ikke noe mer å si om den saken , innrømmer Robinson . 
- Den sursøte dressingen balanserer noe av det , men jeg skulle ønske scampiene smakte mer . 
De er kokt for lenge . 
Og nå må vi ha dessert . 
Chilien har kickstartet søtsuget . 
- Vi har ikke dessert , svarer servitøren . 
Spiseparet bestiller en søt ingefærte og kaffe før de oppsummerer besøket . 
- Ferske råvarer og spennende smaker til snille priser , sier Fredag . 
- God gatemat , sier Robinson . 
- Perfekt som lunsjkafé eller for overtidsmat . 
Robinson & Fredag : 
Bortgjemt matopplevelse på Baltazar 
Ujevn service . 
Deilig italiensk mat . 
- Dette er faktisk et sted man må vite om , sa Fredag , som var i ferd med å krysse borggården bak Oslo domkirke . 
Robinson sa seg enig , for Baltazar Ristorante & Enoteca - en restaurant som av mange ansees å være blant byens bedre italienere - ligger midt i sentrum , men likevel bortgjemt . 
Siden Robinson og Fredags siste besøk i 2011 , har spisestedet forsvunnet ut av Michelin-guiden . 
Gourmetavdelingen på mesaninen er også borte , nå tilbys samme meny på alle plan . 
På klassisk italiensk vis er den inndelt i antipasti , primi piatti , secondi og dolci - i tillegg til diverse sideretter og et utvalg av pizzaer . 
Ujevn service 
- Er dette nok et eksempel på at nivået på servitører er merkbart lavere nå enn før ? 
Robinson sukket oppgitt . 
Like før ble nemlig spørsmål om det tilbys retter utover à la carten , av typen « dagens » , besvart med et : « nei , det tror jeg ikke » . 
Heldigvis tittet snart en annen langt mer kunnskapsrik kelner innom , og korrigerte sin kollega . 
For det fantes faktisk retter som ikke sto på menyen . 
Hun kunne også opplyse om at det er fullt mulig å dele på rettene , så Robinson og Fredag ble enige om en antipasti og en primi piatti på deling , samt hver sin secondi . 
Toskansk klassiker « Coccoli crudo e stracchino » , en toskansk klassiker bestående av fritert pasta , skinke og ost ble kveldens første rett . 
Varme og sprø pastakuler , kald , myk og mild ost og lettsaltet skinke utgjorde en fin kombinasjon av både smaker og konsistenser . 
På bordet hadde det også kommet ei flaske Malvira Barbera d ? 
Alba 2012 , fra Baltazars rikholdige vinkjeller , som ifølge restaurantens hjemmesider i flere år har mottatt Wine Spectator Award of Excellence for sitt rendyrkede italienske vinkart . 
Vinen skulle vise seg å matche de fleste rettene , selv om rett nummer to , « Bucatini agli scampi » , kalte på litt hvitvin i glassene . 
Buccatini er en type pasta formet som lange , hule rør , her servert med en klassisk tomatsaus og en sjenerøs porsjon hele sjøkreps . 
Litt grisete å skrelle i seg krepsen , men vel verdt jobben . 
Langstekt ribberull 
Til « secondi » , eller hovedrett , hadde Fredag bestilt Porchetta , langstekt ribberull servert med ovnsstekte poteter , fennikel og trøfler . 
Ribberullen var usedvanlig saftig og hadde en lett , sprø svor - et ypperlig alternativ til måten vi vanligvis tilbereder ribbe her i nord . 
Italienerne ruller den gjerne med hvitløk og ferske krydderurter som tilfører kjøttet aroma under den langsomme stekingen . 
- Det smaker nydelig . 
Men de kunne kanskje vært mer sjenerøse med trøflene . 
Her må man nærmest ha god fantasi for å ane nærværet av « jordas diamanter » , sa Fredag . 
Rustikk presentasjon 
Ippoglosso er det italienske ordet for kveite , og var Robinsons valg . 
Her tilberedt med både olivenolje og smør , hvitløk , hakkede tomater og et lite hav av kapers , som gjorde den totale smaksopplevelsen vel salt . 
Men fisken var fersk og fast i formen . 
- Jeg liker det litt rustikke preget på presentasjonen , sa Robinson 
- Ja , så lenge det smaker godt , må det ikke se så veldig fancy ut , sa Fredag Servicen hadde så langt vært ujevn , fra helt topp til middelmådig . 
Men nå var servitørene helt borte . 
Så det tok litt tid før dessert-bestillingen lot seg realisere . 
Basilikumpanacotta 
Omsider ble det servert en kakaosorbé med chili , og basilikumpanacotta med tomatmarmelade . 
Sistnevnte var en hyggelig overraskelse med smakstilsetninger man som oftest ikke forbinder med dessert . 
Sjokolade og chili er etter hvert blitt en utbredt kombinasjon . 
I sorbéform fungerte det også utmerket . 
Robinson og Fredag var gode og mette og vel fornøyde med maten da de kom ut i domkirkens borggård . 
Men noe skurret . 
- På et sted som dette burde man kunne forvente at servitøren i det minste har giddet å sette seg inn i hva som er dagens rett . 
Kanskje det er riktig at det er færre gode servitører i omløp akkurat nå enn før ? 
Det virker i hvert fall som om det er færre svensker , sa Fredag . 
Robinson nikket . 
- Vi får håpe at kronekursen endrer seg snart , slik det igjen blir mer lønnsomt for dem å jobbe her . 
Velg en tag for type anmeldelse ! 
En av disse : 
Venn i nøden 
En tur til Relaxo er et godt alternativ hvis du ikke har tid eller råd til å reise til Sørøst-Asia . 
- Dette er virkelig midt i smørøyet , sa Robinson , på vei opp trappene til Relaxo , et nytt spisested i Rosenkrantz " ' " gate , på skrå over gata fra Oslo Nye Teater . 
- Og hva er bedre egnet enn tapas , hvis man skal spise litt før man går i teatret ? 
- Eller etter , sa Fredag . 
For ifølge Relaxos facebooksider serveres det mat her helt fram til klokka halv to på natta . 
Riktignok bare på fredager og lørdager , men uansett verd å merke seg i en by hvor det er vanskelig å få seg noe annet enn kebab og burger etter klokka elleve om kvelden . 
Relaxo har kastet seg på tapastrenden , men med en vri . 
Her serveres små asiatiske retter hvor kokken har hentet inspirasjon fra både Kina , Japan , Thailand og Vietnam . 
Huset har også en à la carte meny med fire hovedretter , men kelneren anbefalte en av de to tapasmenyene som ville by på et representativt utvalg av kokkens kreasjoner . 
Robinson og Fredag valgte den dyreste av de to menyene ( kr 325 pr. pers. ) , som inneholdt hele ni av tapasmenyens fjorten retter , og bestilte hver sin flaske japansk øl . 
- Vinkartet ser helt ok ut , men øl passer som regel bedre i dette landskapet , sa Robinson . 
- I hvert fall bedre enn longdrinker og cocktails , som de skryter av å være veldig gode på her , mente Fredag . 
Snart kom en stor skiferplate på bordet med vårruller , kamskjell , bok choi , scampi og ris . 
Og som ikke det var nok , like etter ankom også lammecarré , kylling , svin , entrecôte og søtpoteter - alt lekkert dandert på små fat i ymse former og fasonger . 
- Wow , utbrøt Fredag begeistret . 
- Dette ser svært fristende ut . 
Men i motsetning til dim sum-retter , er det ingen lokk som holder på varmen . 
Så her gjelder det å smake på alt mens det ennå er varmt , kommenterte Fredag . 
Kamskjellene hadde perfekt konsistens , men ble servert i en vietnamesisk fiskesaus som ble vel dominerende , syntes Robinson . 
- Krevende , men jeg liker det , sa Fredag . 
Vårrullene var nydelige og ble servert med en chilisaus tilsatt ponzu , et vellykket syrlig innslag . 
De fire , store scampiene hadde nydelig grillsmak , og hadde fått beholde saftigheten . 
Akkompagnert av chili og lime , avstedkom de fornøyde grynt fra begge sider av bordet . 
- Hva var det der , undret Fredag , og pekte på en liten grønne flaske som lå sammen med skivene av kyllingbryst i en dyp , svart skål . 
- Sakesaus , sa Robinson , og helte innholdet over kyllingen . 
- Meningen er at man skal « drukne » kyllingen i den . 
- Mm-mm , mumlet Fredag . 
- Smaker ikke mye sake , men godt er det . 
Og kyllingen er både mør og saftig . 
Skivene av grillet entrecôte og lammecarré ble også svært godt mottatt . 
De to lammekotelettene ble servert i en thaiinspirert curry med fersk ananas og langbønner . 
En annerledes , men svært vellykket måte å servere lam på . 
- Det smaker fortreffelig , prisnivået er sympatisk , porsjonene rause , smakene svært varierte - men rettene burde serveres på rad og rekke , og ikke alt på en gang , sa Robinson . 
- Du har rett , sa Fredag , som konstatere at det som sto igjen på skiferplata nå - bok choi med østerssaus , bakte søtpoteter og svinefilet på spidd - var farlig nær romtemperatur . 
- Til tross for dette , mener jeg Relaxo er et svært hyggelig bekjentskap som jeg gjerne oppsøker igjen , sa Fredag . 
- Gjerne en fredagskveld etter teatertid , sa Robinson . 
- Jeg er med ! • robinson & fredag ; @ dagbladet.no 
Velg en tag for type anmeldelse ! 
En av disse : 
Diskret smak , stort behag Restaurant Oro er stadig en gyllen mulighet til å oppleve kokkekunst og matkultur uten påfølgende ruin . 
- Skjerpings , sa Robinson høytidelig der de sto foran Restaurant Oros stålsolide no nonsens-dør : 
- Her er de fire påstandene som vi skal teste : 
Restaurant Oro er en topprestaurant uten snobbefaktor ; den er eksklusiv , men ikke ekskluderende og har avslappet atmosfære samt priser på et slikt nivå at mange kan gå inn portalen til gourmetverdenen . 
- Jøss ! utbrøt Fredag , - Har du vært på lederkurs ? 
- Nei , jeg bare siterer Oros hjemmesider , sa Robinson . 
- Shall we ? 
Oros diskret-stilige innredning og en hyggelig mottakelse hensatte umiddelbart Robinson og Fredag i godlune . 
Synet av det åpne kjøkkenet , med nystrøkne kokker i metodisk arbeid uten støyende raseriutbrudd , styrket inntrykket av veldrevet mattempel , og de tre faste menyene fristet med nær-uimotståeligheter fra særlig det våte element . 
En stadig julegjødd Robinson gikk lavt ut med ørrettartar , skate med stekt blomkål , due med potetgnocchi og ananas med kokosmousse . 
Fredag takket ja til fiskemenyen med kongekrabbe , kaldrøkt havabbor , breiflabb med savoykål , torsk med potetpuré og sort trøffel og en Valrhona-fundert sjokoladedessert . 
- Og er vi ikke mette da , får vi sikkert lov til å dele en ostetallerken før desserten , sa Robinson , noe servitøren blidt bekreftet . 
- Jeg er allerede i ferd med å godkjenne alle påstandene , hvisket Robinson da to nydelige appetittvekkere - først en blåskjellsuppe med muslinger , deretter to panerte kamskjell - var avløst av varmt brød og smør med smak av glade kyr . 
Nå ventet de på forrettene og de innledende glassene fra vinpakkene som utgjør et lommebokvennlig alternativ til Oros rett så ambisiøse vinkart , og det tok ikke lang tid før Robinsons ørretterninger med pepperrotkrem og Fredags kongekrabbe med mango og chili ankom . 
- Visuelt lekkert . 
Og godt , om enn ingen smaksbombe , kommenterte Robinson . 
Kommentaren skulle vise seg å anta gyldighet for de påfølgende rettene også . 
Den myke skaten flaket fint , men var svært « naturell » og på ingen måte smakssterk , og duestykkene var , mørhet og passe steking til tross , heller ingen kraftig smaksopplevelse . 
- Men fløtesausen og potetgnocchiene - wow ! kom det med et fornøyd sukk . 
Fredag , på sin side , koste seg med kongekrabben , men kunne tenkt seg en tanke mer chilivarme når krydderet først skulle være representert . 
Havabboren var velsmakende , men hadde følge av løvtynne potetchips som var i salteste laget , og den gode breiflabben ble akkompagnert av en raus porsjon savoykål som Fredag fant litt vel al dente . 
- Etter så mye fisk og hvite viner kunne jeg faktisk tenkt meg en kjøttbit og litt rødvin nå , kom det , men alt snudde da torsken med potetpuré og trøffel ble plassert på bordet , ledsaget av en kjølig italiensk rødvin . 
- Kveldens beste rett , strålte Fredag etter den første munnfullen . 
- Og etter så mye lett mat har jeg plass til dessert også . 
Og ikke bare dessert . 
Før de lekre og harmonisk sammensatte søte avslutningene , falt de for fristelsen til å dele en tallerken med oster : en compté , en brie , en chèvre og en roquefort , alle i utmerket forfatning . 
Da servitøren på unorsk vis også kunne varte opp med koffeinfri espresso , gjorde Robinson og Fredag opp status : 
Full score på alle fire punkter , med et ørlite minus fra Robinson for et par av rettene som , sin veltillagethet til tross , ble husket som en tanke smaksblasse . 
- Men ikke blassere enn at du sikker mer enn gjerne kommer tilbake , kan jeg tenke meg ? ertet Fredag . 
- Når som helst , sa Robinson . 
Velg en tag for type anmeldelse ! 
En av disse : 
Brasseriet på Operaen : 
God mat , bølgeskvulp og litt slapp service Småfeil forringer opplevelsen i Oslos stolteste hus . 
• Flere matsaker på db.no / mat 
- Dette er nesten som å sitte på dekket av en båt , men du slipper å bli sjøsyk , smilte Robinson og så utover bølgene og et og annet seil i horisonten . 
- Utsikten er fantastisk , svarte Fredag og myste mot sola . 
Det var en av disse norske sommerettermiddagene da det å sitte på en uterestaurant virket som det eneste fornuftige . 
Hvitvin i ly Riktignok sto vinden godt på inn fra sjøen , og på Sanguine , det uformelle brasseriet på Operaen , var det fortsatt mulig å finne bord ute . 
Robinson og Fredag satte seg i mest mulig ly , og fikk tilbud om noe å drikke . 
Hvitvin på glass var å få i tre varianter , valget falt på en tørr Riesling , og rause glass dukket opp noen korte minutter seinere . 
Ingen tvil om at Oslos stolteste bygning fortsatt trekker publikum både ute og inne . 
I pausen på kveldens forestilling myldret publikum rundt inne , ute vandret folk i allværsjakker eller shorts . 
En familie hadde piknik på taket . 
En måke spankulerte majestetisk , mens et kjærestepar var uinteressert i både utsikt og opera der de satt sammenfiltret i vannkanten . 
Underholdning 
- Underholdning både på innsida og utsida , bemerket Robinson og tok for seg spisekartet . 
- Her gjør de ikke forskjell på folk og serverer samme meny både ute og inne . 
Det er pluss i margen , mente Fredag , vurderte sesongens meny som besto av to til fire retter og endte med å spørre servitøren om råd . 
- Jeg har akkurat begynt og har dessverre ikke smakt på alle rettene ennå . 
Svaret kom med et unnskyldende smil , Fredag tok saken i egne hender og bestilte røkelakstartar og pepperrotmajones . 
Noe som ikke framkalte superlativene da retten kom . 
Hvor er laksen ? 
- Her skal det godt gjøres å smake noe annet enn det posjerte egget . 
Det oversvømmer resten . 
Det lille jeg smaker av laks , virker ok , men egentlig er det umulig å si , fastslo Fredag skuffet . 
Robinson vurderte fiskesuppa , men etter å ha fått bekreftet mistanken om at denne var veldig mektig , gikk valget til sesongens forrett som besto av varmrøkt makrellsalat med pepperrotmarinert agurk . 
- Friskt og godt , men makrellsmaken , kjenner jeg ikke . 
Og med tanke på porsjonsstørrelsen , en liten munnfull som dette , så er prisen på 150 kroner vel stiv , mente Robinson og fortsatte å vente på vinen som var ment å være til forretten . 
Kunnskapsløs servitør Glassene med Sancerre til Robinson og Chablis til Fredag , kom så de rakk siste munnfull . 
Og mer detaljer rundt vinene var vanskelig å oppdrive da flaskene aldri kom på bordet , servitøren fortsatte å melde at arbeidsforholdet akkurat var startet , og ingen hadde tatt seg bryet med å spesifisere i menyen hvilke viner som selges på glass . 
- Sancerre passer til lysing også det , mente Robinson som hadde fortsatt med sesongens hovedrett i sjøens tegn . 
Ovnsbakt lysing med bønnepuré , blåskjell og asparges . 
- Nydelig fisk , hvit , fast i konsistensen . 
Hakket blåskjell gir en frisk sjøsmak og aspargesen er crispy , lød dommen . 
Fredag fikk sitt confiterte andelår , vurderte å bestille et glass rødt , men før tanken var ferdigtenkt , hadde servitøren forsvunnet , og glasset med Chablis var fortsatt fullt . 
Saftig and 
- Anda er god , skinnet sprøtt og kjøttet saftig og mørt . 
Sausen skulle være estragonsjy , den er det så lite av at det blir vanskelig å få noen følelse , men potetpureen er smørmyk . 
Og Chablis er jo alltid godt , konstaterte Fredag . 
Og bakom sang sjøen og vinden økte , og de røde pleddene som var dandert over alle de hvite metallstolene , kom til nytte . 
- Norske sommerkvelder og pledd er som regel en god kombinasjon . 
Fint ikke å måtte spørre etter det når man fryser , sa Robinson og tullet seg inn . 
- Dessuten skaper de en morsom kontrast til alt det hvite , men jeg vet ikke om de holder på varmen gjennom en dessert . 
Selv om jeg gjerne skulle smakt på jordbærparfait med kald rabarbrasuppe , sa Fredag . 
Robinson hutret seg enig . 
Rabarbraen fikk vente til neste gang sommeren melder sin ankomst . 
Velg en tag for type anmeldelse ! 
En av disse : 
Grillsesong året rundt 
Alle har godt av konkurranse . 
Ikke minst giganter som Burger King og McDonalds . 
Beskjedne er de ikke . 
Fredag hadde allerede ankommet nyåpnede Burger Bar i Operapassasjen , Robinson var forsinket . 
Så for å korte ventetida ble telefonen dratt fram . 
Den viste trådløst nett i nærheten , så Robinson spurte servitøren om passordet . 
- « Byens Beste » - med store forbokstaver , lød svaret . 
- Det vil jo vise seg , tenkte Fredag . 
Like etter ankom Robinson lokalet i andre etasje , som innehaverne stolt har fortalt er designet av arkitektkontoret Snøhetta - intet mindre . 
- Jeg skjønner ikke helt hva de har gjort her , bortsett fra å male de nakne veggene hvite og henge opp usedvanlig mange nakne lyspærer i enden av svarte ledninger i taket , sa Robinson . 
- Men nå er vi ikke her for å nyte interiøret , sa Fredag . 
- Forhåpentligvis vil vi nyte maten . 
- Det tror jeg vi kommer til å gjøre , for dette er « Byens Beste » — med store forbokstaver , sa Fredag . 
- Hvor har du det fra ? 
- Fra dem som driver stedet , sa Fredag . 
De siste åra har Youngstorget utviklet seg til å bli det hippeste området for byens hippeste folk . 
Barer , restauranter og klubber frekventeres i hovedsak av folk som enten er « noe » , eller veldig gjerne vil være « noe » . 
Flere av stedene er både hyggelige og trivelige , og noen av spisestedene serverer til og med ypperlig mat . 
Hvorvidt Burger Bar også gjør det , skulle straks vise seg . 
- Om ikke annet , må dette være drømmestedet til spisegjester som sliter med valgets kvaler , sa Robinson . 
Her tilbys seks hamburgervarianter , fem laget på oksekjøtt og en vegetar-variant . 
Som tilbehør er det french fries , eller « håndkuttede poteter » , som gjelder . 
Fredag valgte en Palermo , som kommer med bacon og blåostdressing ( kr 149 ) , mens Robinson slo til på en cheeseburger ( kr 119 ) . 
- Den kommer uten tilbehør , så hvis du vil ha en saus koster det 15 kroner i tillegg , og ti kroner til hvis du vil ha salat , løk og tomat , opplyste servitøren . 
Robinson syntes burger uten tilbehør hørtes litt kjedelig ut , og slo til . 
Det ble også bestilt to porsjoner fries à kr 39 , pluss aioli til kr 15 . 
- Vi nærmer oss 200 kroner per snute , og da er vi på et ganske annet nivå enn vanlige hamburgerrestauranter , sa Fredag . 
- Det håper jeg virkelig . 
Men du har rett , dette er ikke billig fastfood , sa Robinson . 
En halvtime seinere ankom maten , så fastfood er det definitivt ikke . 
Og takk for det . 
Det nygrillede kjøttet smakte svært godt , med et behagelig innslag av røyk . 
Konsistensen var nær perfekt , myk inni og med en delikat stekeskorpe utenpå . 
Dressing og aioli fikk også godt skussmål , men hamburgerbrødet imponerte ikke . 
Heller ikke den lille håndfullen med lunkne , halvbløte chips som fulgte med . 
Smaken var god - dette smakte hjemmelaget - men Robinson og Fredag er neppe alene når de mener at chips skal være sprø utenpå , myke inni . 
Og glovarme . 
Det er ikke bare prisen og kjøttkvaliteten som skiller Burger Bar fra andre burgerrestauranter . 
Vinkartet er overraskende omfattende . 
Likevel valgte Robinson og Fredag hver sin halvliter med Brooklyn Lager , da de begge er enige om at øl passer bedre til den uramerikanske matretten enn fransk rødvin . 
- Har de dekning for « Byens Beste » ? 
De sto nå utenfor i Operapassasjen , og Robinson så spørrende på Fredag . 
- Kjøttet er usedvanlig godt . 
Dette er håndarbeid og ferske saker . 
Men jeg er ikke like imponert over tilbehøret , sa Fredag . 
Robinson nikket . 
- En hamburger er mer enn bare en kake av kvernet kjøtt . 
Om aldri så saftig og godt . 
Velg en tag for type anmeldelse ! 
En av disse : robinson & fredag ; @ dagbladet.no 
Rågodt 
Det er verdt å stikke ned i kjelleren på Saga Hotel , selv om det er sol og sommer på gateplan . 
- Inn der , ned TRAPPA , så til venstre , og lengst inn i lokalet . 
Resepsjonisten på Saga Hotel smilte vennlig , hun hadde fått spørsmålet før . 
For nykommeren St. Raw ligger godt gjemt i hotellets kjeller på Uranienborg . 
- Litt dumt å trekke ned i en kjeller i dette fine sommerværet ? lurte Robinson på vei ned trappene . 
- Ikke hvis maten er så god som det ryktes , sa Fredag . 
St. Raw serverer japanske eller japanskinspirerte retter . 
Om stedet er nytt , er flere av folka bakom gamle kjenninger fra populære Jonoe i Ringnes Park . 
Menyen inneholder rikelig med småretter , nigiri , sashimi , maki , samt disse i ulike kombinasjoner , men kelneren anbefalte « Omokase » . 
I begrepet ligger det at kokken komponerer et utvalg retter beroende på hvor mye du er villig til å betale . 
Etter å ha konferert litt med kelneren , ble Robinson og Fredag enige om 500 kroner per hode , bestilte hver sitt glass Sancerre , og senket skuldrene . 
Det tok ikke lang tid før første rett ble servert ; to stenfat med lekre skiver av hamachi , pyntet med ørretrogn og erteblader , samt klassisk tilbehør som strimlet hvitreddik , syltet ingefær og wasabi . 
- Dere skal få hvit soya til denne , sa kelneren stolt , og hentet en diger flaske med japanske tegn på . 
- Jeg tror vi er alene om å servere denne . 
Robinson dyppet en skive fisk i sausen , smakte andektig , og nøt . 
- Veldig godt ! 
Mildere , mindre salt og søtere . 
Mmm. 
Fisken kunne kanskje kunne vært litt spenstigere , men første rett ble absolutt godkjent . 
Rett nummer to var en ceviche , limemarinert laks , kveite og hamachi , samt rikelig med koriander og noen bitte små aromatiske purrespirer . 
Nydelig . 
Neste overraskelse var en tartar av okse med vaktelegg , løk og dijonsennep , overdrysset med det kelneren kalte « sakurablader » , men som neppe har noe med kirsebærtreet ( sakura ) å gjøre . 
Uansett ga de en fin aroma til de øvrige klassiske komponentene . 
- Så langt er da dette veldig godt , og variert , sa Fredag . 
- Lurer på hva det neste blir ... 
Like etter kom scampitempura , skåret i biter , rullet i chilimajones , toppet med ørretrogn og presentert i en dyp skål med soya og agurk i bunnen . 
En nær perfekt kombinasjonen av mykt og sprøtt , fast og flytende . 
Så annonserte servitøren rett nummer fem , den siste . 
Da seks biter maki og seks biter nigiri kom på bordet , bestilte Robinson og Fredag prompte hver sin sake , en kald Sho Chiku Bai . 
Like etter ankomst hadde Magasinets utsendte tittet på råvarene i kjøledisken , og undret seg over hva blåost gjorde blant rå fiskefileter , skjell og skalldyr . 
Nå kom svaret . 
- Bluefin tuna og blåost fra Selbu , sa kelneren . 
Velg en tag for type anmeldelse ! 
En av disse : 
- Med ørretrogn på toppen . 
Robinson og Fredag smakte - noe skeptisk - på hver sin makibit . 
- Jøss , utbrøt Robinson begeistret . 
- Jeg hadde aldri innbilt meg at dette kunne la seg kombinere . 
Fredag var ikke like overbevist , men hver bit gikk ned , denne gang dyppet i soya av den mørke , saltere typen . 
Dessert hadde Robinson og Fredag bestemt seg for å droppe , og de diskuterte om ikke disse fem rettene til 100 kroner stykke måtte være en av hovedstadens « best deals » for tiden , da kelneren dukket opp igjen med to små treesker . 
De inneholdt det som skulle bli en nær perfekt avslutning på måltidet , to makroner , den ene med sjokolade og pasjonsfruktfyll , den andre med sjokolade og bringebær . 
- Jo da , de liker det de holder på med , og den kreative entusiasmen smitter over på gjestene , sa Fredag , da de var ute i den lave sommersola igjen . 
- Absolutt . 
Så du mener det var en god idé å ta en kjellerpause fra sommeren ? spurte Robinson . 
Fredag nikket . 
- Med så bra service og så god mat spiller det liten rolle om maten serveres i sol eller skygge , på et loft eller i en kjeller . 
robinson & fredag ; @ dagbladet.no 
Robinson og Fredag : 
Denne restauranten kommer til å gå så det suser Si « bienvenue » til Oslos nyeste franskmann . 
Det var innehaveren selv , Loris Giannitrapani , som ønsket Robinson og Fredag velkommen - med et vennlig smil og en sjarmerende fransk brytning . 
- Spesielt romslig er det ikke , sa Robinson og så seg rundt i lokalet , som har et tjuetalls sitteplasser , inkludert fem-seks langs baren . 
Derfra kan gjestene følge de to kokkenes kulinariske pas de deux , og kanskje også plukke opp et og annet triks underveis . 
Hovedattraksjonen er en grillovn hvor kjøttet roterer , og denne kvelden ga gassflammene lekker skorpe til både kylling , lam og pattegris . 
Sympatisk 
Konseptet er enkelt : 
Foruten grillmaten tilbys tre forretter , fire typer tilbehør og tre desserter , det siste tryllet fram av Constance , husets egne konditor . 
Det er mulig å spise en eller to retter , men når prisen på 3 retteren ligger på sympatiske 380 kroner , er valget enkelt . 
Innehaveren , som selv serverte gjestene denne kvelden , kunne fortelle at menyen kommer til å skiftes ofte , men at kyllingen vil være fast inventar . 
- Vi får fjærkre fra Landes ved den franske Atlanterhavskysten , sa han . 
- Her lar vi dem ligge i saltlake i tolv timer , så stekes de på 60 grader i tre timer , og tilbringer de siste 15- 20 minuttene i grillen . 
Absolutt å anbefale , men vi har også en utsøkt pattegris for tiden . 
Siden pattegris ikke alltid er så lett å oppdrive på byens restauranter , gikk Robinson og Fredag for et lår på deling , og valgte hjemmelaget pommes frites og dagens grønnsaker som tilbehør . 
Fransk klassiker 
Men først til forrettene . 
Robinson lot seg friste av anderillettes , en fransk klassiker laget på andekjøtt , bresert i eget fett og tilsatt kraft og urter . 
Her ble anda servert med selleri- og eplesalat , ristet landbrød og cornichons , små sure agurker . 
Fett , mektig og godt og med en fin balanse i det friske og syrlige tilbehøret . 
Fredag hadde fulgt med på anretningen av kyllingraviolien , og gledet seg . 
Pastaputene kom i en kraftig , aromatisk buljong med biter av både shitake og aromasopp , og toppet med skum på pepperrot og estragon . 
Fredag ble ikke skuffet . 
- Fantastisk ! lød dommen . 
Lite vinkart 
Vinkartet er heller ikke stort : fem hvite , seks røde , en rosé og en champagne . 
De fleste vinene serveres også på glass . 
Etter anbefaling hadde Robinson og Fredag takket « ja » til en rødvin fra Domaine Montrose i Languedoc , en Ballade des Lezard ( 2012 ) , en velbalansert vin på Syrah og Cabernet Sauvignon-druer som sto utmerket til maten . 
Robinson og Fredag hadde stadig flyttet blikket til pattegrislåret som roterte i grillen , og som nå begynte å få en fin brunfarge . 
Rotfrukter og pattegris 
På to tallerkener ble rotfruktene dandert ; pastinakk , gulbete og svarte gulrøtter , låret ble partert , og like etter sto tallerkenen på gjestenes side av disken . 
Pommes frites ble servert ved siden av , likeså sausen , en lett , men smaksrik sjysaus . 
- Dette trenger man nesten ikke tenner for å tygge , sa Robinson etter å ha smakt på grisekjøttet . 
Det var delikat på smak og med en tynn , sprø svor . 
Rotgrønnsakene var små smaksbomber , og husets pommes frites var akkurat slik sånne skal smake , sprø utenpå og myke som krem inni . 
Servicen på Rôtisserie er usedvanlig vennlig , effektiv og imøtekommende , og det er morsomt å følge med mens maten anrettes . 
Nå var det dessertenes tur . 
Bakkels og krem Profiteroles , små vannbakkels fylt med nøttekrem og vaniljeis , toppet med sjokoladesaus , samt sitronterte med marengs , sprø mørdeigkjeks og en syrlig saus . 
- Man skjønner hvorfor fransk , søtt bakverk er og alltid har vært så populært , sa Robinson . 
- Og jeg kan ikke skjønne annet enn at dette helfranske konseptet kommer til å gå så det suser . 
Rimelig er det også . 
Sammen med regningen fikk Robinson og Fredag hver sin lille canelé , en spesialitet fra Bordeaux . 
En ekstremt velsmakende prikk over i-en . 
Tres bien ! 
Velg en tag for type anmeldelse ! 
En av disse : 
En ny vår Visst er våren i Paris vakker . 
Men en tur til Grünerløkka er heller ikke dumt . 
- Vi skulle ha bestilt bord , sa Robinson i inngangspartiet til Le Benjamin Bar & Bistro på Grünerløkka . 
Den restauranttette bydelen har fått en ny fransk aktør som kort tid etter åpningen ser ut til å gå så det suser . 
- Vi får ta det som et tegn på at maten er bra , sa Fredag . 
En imøtekommende og sprudlende hovmester kunne imidlertid tilby bord i løpet av en halvtime . 
Det var dessuten fullt mulig å innta en forrett ( eller sågar hele måltidet ) i baren for å korte ventetida , men Robinson og Fredag tok til takke med hvert sitt glass Chablis og et par menyer . 
Det kaféaktige interiøret har et uformelt preg slik en ekte fransk bistro skal ha , og « les plats du jour » , dagens retter , er nedtegnet med kritt på tavle . 
Da de omsider var blitt plassert ved vinduet ut mot Søndre gate , lot Robinson seg friste av årets første asparges fra Provence . 
De var sprø og saftige , og ble servert med en nydelig hollandaise tilsatt appelsin . 
- Dette smaker virkelig vår , sa Robinson fornøyd . 
Fredag valgte å starte med en « Crème Ninon » , en klassisk suppe basert på puré av ferske , grønne erter , smakstilsatt med blant annet sherry og sitron . 
Suppa skal være oppkalt etter den franske 1600-tallsforfatteren og kurtisanen Ninon de " l'Enclos " , og får sitt eksklusive preg ved at den rett før servering toppes med en solid skvett champagne . 
- Glem den norske ertesuppa , utbrøt Fredag . 
- Dette er lett og luftig , smaksrikt og definitivt vårlig ! 
I samråd med en svært blid og oppmerksom kelner , ble Robinson og Fredag enige om ei flaske Chignin-Bergeron 2008 fra Savoie til hovedrettene , et vellykket og spennende akkompagnement både til Robinsons vårkylling og Fredags bouillabaisse . 
Vårkyllingen ble servert med couscous og en slags tsatsiki , og kan således neppe kalles « klassisk fransk » , men kombinasjonen falt i smak . 
Couscousen - som kan bli tørr når den serveres uten saus - var saftig , og kyllingen mør . 
Manglende tilgang på fisk fra Middelhavet , gjør det imidlertid vanskelig å oppnå den originale fiskesuppa bouillabaisse karakteristiske smak og fylde på våre breddegrader . 
Her måtte torsk og laks gjøre den krevende jobben , heldigvis godt hjulpet av rikelig med blåskjell , hele reker og kongekrabbe . 
En variant som var god på smak , og som seg hør og bør servert med den provençalske sausen rouille og skiver av ristet baguette . 
Le Benjamin skilter med ukentlig direkteimport av franske oster , og tilbyr til og med å framskaffe oster du måtte savne til ditt neste besøk . 
Robinson lot seg friste av et spennende utvalg fra blant anet Beaujolais og Bourgogne , servert med fikensyltetøy og søtt grovbrød . 
Fredag valgte å avslutte med « belgiske vafler » , servert med sjokolade og crème chantilly . 
De var lette , sprø og akkurat passe søte . 
- Kanskje vi kan avlive en av mytene om det franske kjøkkenet , nemlig at de franske rettene ofte blir for tunge eller for fete , foreslo Robinson . 
- Ja , dette måltidet var lett og luftig som våren utenfor , sa Fredag . 
- Og ikke så tyngende for lommeboka , heller . 
Småslapt i Ekebergåsen 
Ekebergrestauranten har fortsatt byens beste beliggenhet , men maten de serverer her var bedre før . 
Ekebergrestauranten ligger som et smykke i åsen over nybyggene nede på Sørenga , med spektakulær utsikt over Oslos nye sjøside . 
Funkisbygget er fortsatt i en klasse for seg , selv om en interiørarkitekt med sans for tidas gråfarger og funky belysning har fått tukle litt vel mye med det opprinnelige preget fra nyoppussingen i 2005 . 
Et viktigere spørsmål for våre spisevenner er likevel om maten er på nivå med de flotte omgivelsene . 
Været var så fint at det fristet å prøve treretteren på utendørsmenyen , men Robinson og Fredag hadde bord inne i hovedrestauranten . 
De hadde valgt « moderasjonslinjen » denne gang , framfor den mer eksklusive fine dining-verandaen med egen meny i etasjen over . 
Restauranten har både à la carte-meny og en seksretters dagens meny , som man eventuelt kan plukke retter fra . 
Da Robinson lurte på om han burde fleske til med hele menyen , sa kelneren at det var « veldig mye mat » . 
Menyen bestod av to forretter , to hovedretter og to desserter , fortalte han . 
- Kanskje litt pussig at kjøkkensjefens meny ikke er sammensatt som en mer helhetlig komposisjon ? 
Det burde også stått i spisekartet hva den faktisk består av , sa Fredag , som hadde bestilt både forrett og hovedrett fra à la carte-menyen , mens Robinson tok sjansen på dagens meny . 
Det begynte ikke så bra . 
Fredags foie gras-terrine med svineknoke , kirsebærgelé og pistasjpuré var en liten skuffelse . 
Svinekjøttet var trått , geleen i hardeste laget og det medfølgende kirsebæret kom fra glass . 
Robinsons blåskjellsuppe , som kelneren hadde anbefalt på det varmeste , var påfallende grønn , og luktet av trøffel . 
- Beklager , her har det skjedd en feil , sa kelneren . 
Det viste seg at dagens suppe ikke var blåskjell likevel , men ei ertesuppe med trøffelolje og fritert skinke . 
Som trøst fikk Robinson raskt et nytt glass av den syrefriske og typeriktige Sancerren fra Roblin , som kelneren forsikret ikke skulle komme på regningen . 
Noe tilbud om å få retten han hadde bestilt , eller å velge noe annet , kom derimot ikke . 
Suppa var grei nok , men kunne trengt mer av både salt og syre . 
Da Robinson antydet at den nok hadde sittet bedre med et glass av Roederer-champagnen Fredag drakk til gåseleveren , kom kelneren raskt med et glass , samt uoppfordret et nytt til Fredag , som hadde fått sitt første fra en flaske som hadde vært åpen en stund . 
Champagneglassene kom ikke på regningen i det hele tatt , og Sancerrren ble svært forsiktig kalkulert . 
- Det er ikke noe å si på velviljen , men dette skrangler litt mye , konstaterte Robinson . 
Vinen var ankommet først etter at forrettene sto på bordet , og brød dukket ikke opp før Robinson ba om litt til suppa . 
Begge hadde valgt fisk til hovedrett . 
Både Fredags breiflabb og Robinsons torsk var korrekt stekt , eller i hvert fall nesten . 
Robinsons gode torskekjøtt flaket seg slik det skal , men skinnet skal være knasende sprøtt , ikke noe man legger fra seg i en liten rull på kanten av tallerkenen . 
Fredags breiflabb kom med byggrynsrisotto , bondebønner og matelote-saus . 
Robinsons torsk hadde følge av den samme sausen , med litt bacon i , en god match mot torskekjøttet . 
Etter en munnfull grep både Robinson og Fredag til saltkaret , noe de ikke gjør ofte på restaurant . 
- Det virker som om kokken er redd for å trå til med nok salt og syre . 
Dette er helt ok , men uspennende . 
Det mangler spenst og friskhet , fastslo Fredag . 
Det samme gjaldt dessverre for dessertene , da de smått om senn dukket opp . 
Fredag hadde sett fram til et syrekick , men sitronterten med grapefruktgelé og vaniljeis bød på skuffende lite motstand . 
Robinsons kokos-brulée kom i rikelige mengder , men smakte for lite av kokos . 
Og da espressoen kom på bordet , var den allerede lunken . 
- Det er dessverre symptomatisk for kvelden . 
At så lite av drikkevarene havnet på regninga viser at kelneren merket hvor det bar , men her bør nok noen heve ambisjonsnivået en smule . 
Byens kanskje flotteste restaurantlokale fortjener bedre enn dette , fastslo Robinson. • robinson & fredag ; @ dagbladet.no Kongsveien 15 0193 Oslo Tlf. : 
23241200 
Mat : 
* * * Service : 
* * * * Miljø : 
* * * * * Total : * * * 5 forretter kr. 149 - 175 7 hovedretter kr. 150 - 295 6 desserter kr. 110 - 130 Dagens meny med 1 - 6 retter fra kr. 230 - 620 . 
Utemeny med pizza , småretter og dagens treretter . 
Egen fine dining-meny kr. 600 - 750 . 
Velg en tag for type anmeldelse ! 
En av disse : 
I minste laget 
Hvis et nordisk måltid betyr et begrenset utvalg , har Akersberget skjønt det . 
Med tungtrafikken brummende utenfor , i et strøk som ikke er annet enn et krysningspunkt mellom Grünerløkka og Sankthanshaugen i Oslo , skulle en tro det var umulig å tiltrekke seg en strøm av spisegjester . 
Men Akersberget har nå holdt koken i halvannet år - med gode anmeldelser og til dels fulle bord . 
En av grunnene er den finstemte restaureringen av det 250 år gamle bindingsverkshuset . 
Straks du står i portrommet erstattes det kalde asfaltlivet med en varm vertshusfølelse . 
- Det er lett å forestille seg en gammeldags julefeiring her , meldte Robinson . 
Heldigvis hadde kjøkkensjefen ikke nedlatt seg til å bytte ut menyen med desembers tvangstrøye av ribbe , pinnekjøtt og lutfisk . 
Svensken tok seg i stedet friheten til bare å la seg inspirere av den nordiske julematen med hovedretter av torsk , gris og elg . 
Alle var på hvert sitt vis fristende , men Robinson stusset over at Akersberget bare tilbyr treretter når det åpenbart ikke mangler på kompetansen i kjøkkenet . 
- Jeg ville gjerne smakt på flere av kombinasjonene de har tenkt ut . 
En femretter ville gitt en lengre og mer innholdsrik kveld , sa Robinson etter å ha sett menyen . 
Vinkartet er også i tynneste laget med bare fem røde under femhundrelappen . 
- Faste menyer senker prisene og gjør det enklere å drive med gode marginer , men jeg synes de her begrenser seg for mye . 
Det kan ikke være så vanskelig å utvide repertoaret litt , spekulerte Fredag . 
Det gjør det i hvert fall enkelt å velge . 
Robinson benyttet seg av fordelen med broderfolkets invasjon i hovedstaden , kjærligheten til silda . 
- Hvorfor ikke norske spisesteder er like opptatt av sild som svenskene og danskene er en gåte . 
Det er jo vi som har mest av den , påpekte Robinson . 
- Og så gir det en så god anledning til å drikke mer brennevin , bemerket Fredag , som kopierte Robinsons akevittlengsel selv om forretten var einebærgravet dåhjort . 
I tråd med begrensningene på matkartet , viste den opplagte kelneren ingen tegn til å tilby annet øl enn den lyse fra landets største bryggeri . 
Den ble også servert i reklameglassene fra selskapet . 
- Det er en bagatell , men det virker litt billig på en halvdyr restaurant å servere drikken slik , selv om det bare er øl . 
Jeg hadde også regnet med flere øltyper å velge mellom når de arrangerer ølkurs her , mente Robinson . 
Spiseparet gikk begge for svineside , kokt i fett og sjalottløk på lav temperatur i 12 timer . 
Servitøren kunne lett anbefale en Barbera " d'Alba " Piani 2006 ( 525 , - ) med en liten advarsel om at den var i overkant kraftig til grisen . 
Det viste seg å være et utmerket valg . 
- Med den oppblåste svoren er ribbeinspirasjonen utrolig vellykket , mente Fredag . 
- Skikkelig søndagsmiddag , til og med med rosenkål og potetstappe , sa Robinson , som ikke klarte å spise opp alt . 
- Jeg skulle gjerne byttet ut litt av kjøttet med en fiskerett i forkant . 
Men det er alltid plass til dessert , særlig når det er karamellpudding med safran , enda en vellykket variant av klassiske juleretter . 
Robinson tok for seg av multeparfait med lettpisket fløte , marengs , tykkmelk og sjokoladekrem . 
- Mye god multesmak , men jeg er ikke sikker på om sjokoladen passer til resten . 
Pastadøden på Oslo 
S Kristiania Bar og Café i Østbanehallen har et flott lokale . 
Resten er et sorgens kapittel . 
- Noe fundamentalt talentløst later til å hvile over Kristiania Bar og Café , freste en irritert Robinson og plasserte gaffelen på tallerkenen med mine som om den hadde gitt opp og nå ble stedt til hvile for godt . 
Fredag ante hva som ville komme , og tok ikke feil . 
- Dette kafébesøket er ikke , gjentar ikke vellykket , smalt det fra den andre siden av bordet . 
- Elendigheten begynte med de håpløse nettsidene der en for lengst utgått meny fra 2007 liksom skulle være til nytte , og den fortsatte da vi kom hit og ble stående i døråpningen . 
Ikke en eneste av servitørene syntes at det var noe å bry seg med , til tross for at det nesten ikke er andre gjester her . 
- Men vi fikk jo mat til slutt , da , sa Fredag forsiktig . 
- Ja visst . 
Men ikke før vi ved selvtekt hadde sikret oss et par menyer og etter hvert oppnådd servitørkontakt . 
Og nå viser « kyllingpasta » seg å være en haug med overkokt penne og noen smakløse kyllingbiter i tynnskvipete fløte- og hvitvinssaus . 
Jeg kan medgi at smaken på sausen , estragon og løk , er ok , men ellers ? 
Glem det , tordnet Robinson , og vendte blikket opp mot basunenglene som pryder Østbanehallens sjøvendte storstue . 
- Always look at the bright side of life , sa Fredag lakonisk . 
- Det kan ikke nektes for at dette er et fint og særpreget kafé-lokale , og hamburgeren min er faktisk ikke så verst . 
Selv om den altså egentlig er ei høy kjøttkake med smaksfri ost , ganske vellykket stekt bacon og en husets burgerdressing som smaker lettrømme med tomat- og grillsaus . 
Salaten er vel også av den mer hurtigsnekrete typen , to tomatbåter og noen grønne blader , men de stekte potetbåtene var riktig gode . 
- Bra for deg , men det hjelper ikke meg , sa Robinson . 
- Og jeg blir ikke i bedre humør av å se ut på Plata og en steinørken full av plankegjerder og bråkete anleggsarbeid . 
For å si det som det er , så er for øyeblikket ikke dette stedet noe godt alternativ , selv ikke for en rask øl-og-avislesning på utsiden en blank soldag . 
Akkurat det retter seg forhåpentligvis når anleggsarbeidet en eller annen gang er over og vannet i fontenen skrudd på igjen , men inntil det ... 
I påvente av regningen ble de sittende og filosofere over hvorfor ett av hoved-stadens mest karakteristiske kafélokaler ikke framstår mer innbydende og kulinarisk fristende . 
- Kanskje fordi eierne har innsett at et spisested på Oslo S aldri kan bli noe annet enn et venterom med servering , foreslo Robinson . 
Fredag nikket . 
- Da er kanskje en meny med fire frokostretter , ei suppe , et par salater og noen enkle småretter og hovedretter det riktige nivået , kom det . 
- For større grupper tilbyr kafeen tapas eller tre retters meny , men da er det to dagers forhånds-bestilling , så det er ikke akkurat noe for bråsultne . 
Men uansett ville stedet vinne ganske mye på å heve nivået på mat og ikke minst service noen hakk . 
Da ville kanskje lysten til å komme tilbake hit overskygge skrekken ved tanken på eventuelt å måtte det . 
Kom , vi kan sikkert betale på vei ut ... 
Stjernesus over Oslo Grefsenkollen har vært kritikerrost siden oppstarten . 
Nå svirrer ryktene om at stedet er blitt enda bedre . 
Robinson og Fredag bestemte seg for å sjekke . 
Robinson var litt furten fordi spiseparet ikke bestilte vindusbord sist gang de besøkte restauranten på Oslos tak . 
Den feilen gjør man ikke to ganger . 
- Se på utsikten , hvisket Fredag begeistret . 
Servitøren ga en elegant gjennomgang av dagens sjuretter , som også kan reduseres til valgfri fem- eller treretter . 
- Alt høres fantastisk ut . 
Det må bli alle sju , sa Fredag , fortsatt høy på utsikten som badet i seinsommersola . 
Først ut var en slags sjømatsymfoni . 
Hver rett akkurat så liten at den bare rakk å tirre sansene . 
En mild gresskarsuppe med kongekrabbefylte tortellini , skagensalat med nykokte reker , blåskjellpudding og en liten munnfull ishavsrøye . 
Og til slutt røkt ål . 
- For en start ! 
Jeg kan ikke vente på fortsettelsen , sa Robinson . 
Til bordet kom to små kunstverk . 
Aldri har laksetartar sett så lekkert ut . 
De fine , rå fiskestykkene ble servert med østersmajones , kaviar og agurksorbét - milde , men berikende smaker som løftet laksen i sin hovedrolle . 
Med knust crostini og rå reddik knaste det også litt mellom tennene . 
I glasset duvet en frisk og syrlig Riesling , tyske Balthasar Ress . 
Laksen ble avløst av gourmetklassikeren kamskjell . 
Denne gangen med blomkålskum , spinat , løyrom og sprøstekt mandel . 
Kjøttdelen av menyen ble innledet med en rett med langt mer schwung over : 
« Pytt i panne de luxe » . 
- Dette er jo helt rock " ' " " n'roll " , gliste Robinson . 
På tallerkenen lå kjøkkensjefens egen vri på den trauste resteretten . 
Her var vaktelspeilegg , kapers , rødbeter , løk , potet og svinekjøtt . 
- Kjøttet er mørt og saftig . 
Det beste jeg har smakt fra dette dyret , roste Fredag . 
Utenfor falt mørket over byen . 
Lysene fra husene funklet som ørsmå stjerner langt der nede . 
Og fra kjøkkenet kom det enda flere stjerner . 
Til bordet kom høvlet foie gras akkompagnert med en søtlig vin fra Alsace . 
For å balansere den fete leveren tryllet kjøkkenet fram salt lakrisgelé og søtlige gulrotbånd . 
- Lekent med lakris og lever . 
Og valnøttkjeksene skaper en perfekt , sprø kontrast , konkluderte Robinson . 
- Nå er jeg utrolig spent på hovedretten . 
Hvordan skal de toppe dette , spurte Fredag . 
Lammeretten så ganske ordinær ut : 
Lår og carré med jordskokkpuré og brokkoli . 
Fettet var sprøstekt og gyllent , kjøttkjernen rosa og delikat . 
- Mmm ... mørt , sa Fredag bak lukkede øyne . 
- Dette er lammekunst , supplerte Robinson . 
- Jordskokkpureen er fløyelsmyk og mild og framhever den viltaktige smaken fra lammet . 
Perfekt var også vinen , en ren og elegant Langhe Nebbiolo fra Piemonte . 
Avslutningen nærmet seg . 
- Det er noe som skurrer , sa Fredag og fikk et spørrende blikk i retur fra spisepartneren . 
- Norah Jones skurrer . 
Ikke at jeg har noe imot den behagelige stemmen , men hun passer bedre på en ujålete kafé eller i tv-studioet til Skavlan . 
Tenk om de kunne lagt like mye kjærlighet i musikken som i vinvalgene . 
Spiseparet fikk et rikelig utvalg oster og aprikoskompott med en anelse chili . 
Så kom en liten kule snøfrisksorbét med solbær og kløversyre , før den søte hovedrollen ble servert : 
Karamellganache . 
- Dessertkokken er et funn ! 
Konfektkaken av karamell er balansert med søtt , salt og syrlig : 
Rødbet , havsalt og kirsebær . 
Ryktene skal som nevnt ha det til at Grefsenkollen karet til seg de beste fra Bagatelle da stjernerestauranten stengte dørene i vinter . 
Kjøkkensjefen , Steffen Hansen , er den same som ved oppstarten i 2008 . 
Men nå har han blant annet fått selskap av vinekspertene Robert Lie og Andreas Søberg . 
Til sammen har de tre en imponerende merittliste fra blant annet Bagatelle , Oscarsgate , Oro , Statholdergaarden og flere stjernerestauranter i London . 
- Et superlag - som fortjener Michelin-stjerne , konkluderte Robinson og Fredag . 
Restaurant Kamai : 
Å satse , det tør de Mye japansk-peruansk smak for pengene . 
- Jeg har veldig stor sans for ideen . 
Og jeg er åpenbart ikke alene om det . 
Robinson lot blikket vandre rundt i det rustikke , men elegante lokalet , som nå , en tidlig ettermiddag midt i uka , var smekk fullt . 
Siden Kamai åpnet rundt årsskiftet , har det blitt et usedvanlig populært spisested . 
Japansk-peruansk Nikkei , som er en blanding av japansk og peruansk kjøkken , med tydelige innslag av norske råvarer , har åpenbart slått an . 
- Det er den siste mattrenden ute i den store verden akkurat nå . 
Og det kan være usedvanlig godt , sa Fredag forventningsfullt . 
- Heller ikke noe å utsette på prisene , sa Robinson . 
- Man kan aldri få nok av spisesteder som både satser og våger , og det uten at gjestene må utvide rammelånet etter et besøk . 
- Jeg vil absolutt anbefale Kaisekimenyen , sa en hyggelig - og effektiv , skulle det snart vise seg - servitør . 
- « Kaiseki » er i Japan et overdådig og raffinert måltid med mange forskjellige retter , så Robinson og Fredag slo til . 
Effektivt , men sympatisk Servitøren mente også at vinpakken var et godt valg og la til at om ønsket kan den også fås i halv størrelse . 
En svært sympatisk detalj . 
Popularitet fordrer effektivitet og tempo , her opereres det med flere bordsettinger pr. kveld . 
Robinson og Fredag syntes aldri det ble plagsomt , men det varte ikke lenge før første rett kom . 
Ceviche på kveite , med kokos , agurk , ristet ris og syltet rødløk var en frisk start , og fikk både Robinson og Fredag til å nikke anerkjennende . 
En svalende vinho verde var et ypperlig følge . 
Men den euforiske stemningen ble noe redusert med neste rett : røkt kolje med fritert kveiteskinn , soya , kaviar og « jord » av fennikel . 
Uheldig kolje 
Den røykte fisken dominerte fullstendig og skapte en ubalanse som de andre ingrediensene - om aldri så lekre - ikke kunne takle . 
Selv en tørr Tokai i glasset måtte gi opp her . 
Au da . 
Neste rett var hval teriyaki , og den var heller ikke helt grei . 
- Jeg kan styre meg for bismaken av tran , sa Fredag , mens tilbehøret , grillet papaya , pepperrotmajones , fikk full pott . 
Applaus for tartaren 
Heldigvis gikk det bedre etter dette . 
Tartar på grillet oksehjerte fikk applaus , og tilbehøret ( syltet sopp og rødløk , engsyre og japansk chili ) , hevet innmatretten markant . 
Så var det tid for en liten pause , der Robinson og Fredag kunne nyte restene av madeiraen de hadde fått til oksehjertet . 
- Ingen tvil om at kjøkkenet har mot . 
Og med unntak av røyksmaken i koljen , og uflaksen med hvalen er dette bra , mente Fredag . 
Bortimot perfekt 
Så kom første varmrett , ovnsbakt torsk med gulrøtter i ymse varianter og dashi , en japanskinspirert buljong , her laget på blant annet koljebein og kylling . 
- Nå snakker vi , sa Fredag . 
- Dette er bortimot perfekt . 
Nydelig torsk , riktig konsistens og tilbehøret bråker aldri for mye i forhold til den delikate fisken . 
- Hør , hør ! 
Og skål , sa Robinson og hevet glasset med røde dråper med Gaba Do Xil fra Galicia , helt nordvest i Spania . 
Mørt kjøtt 
Nest siste post var grillet oksebryst med bulgurgrøt , spinat og parmesan . 
Og yakiniku-saus . 
Kjøttet var slik kjøtt som har ligget en liten evighet i sous vide er , mørt og smaksrikt . 
Men den japanske grillsausen var så salt at Fredag øyeblikkelig grep etter vinglasset - en pinot noir fra Oregon - og deretter tok en solid slurk vann . 
Måltidets punktum besto av soya curd med ananas , yuzugranite ( is på japansk sitrusfrukt ) , med sjokolade - og chili . 
Rikelig med chili . 
Kontraster 
En sprudlende , søtlig sake føyet seg pent til på smakspaletten . 
- Snakk om kontraster , sa Fredag . 
- Er det ikke kontraster det hele dreier seg om her , da ? 
Robinson smilte . 
- Jo , men her svinger det mellom det smidig og behagelig samstemte , til reneste front mot front kollisjoner . 
- Om det lever opp til « kaiseki » - begrepet ? 
Tja , det er i hvert fall mange smaker . 
Så å satse , det tør de , sa Robinson . 
- Og det skal de ha honnør for . 
Velg en tag for type anmeldelse ! 
En av disse : 
Vellykka på Løkka Food Story på Grünerløkka ble på rekordtid et av Oslos mest populære lunsjsteder . 
Robinson og Fredag stakk i stedet innom på kveldstid . 
- Jeg trodde dette var en kafé , sier Fredag idet spiseparet stopper opp foran Food Story i Thorvald Meyers gate på Grünerløkka i Oslo . 
Stedet er en populær kafé på dagtid , kjent for å satse på lokale råvarer og ikke minst for spis-så-mye-du-vil-søndagsbrunsjen . 
De byr også på en kveldsmeny , og det er denne spiseparet skal teste . 
- Treretter for 350 kroner , leser Robinson . 
- Da er det naturlig å sammenlikne med restauranter som Sult og Arakataka . 
Spiseparet blir tatt imot av to blide servitører , skummer gjennom menyen og bestemmer seg for dagens treretter . 
Forretten og desserten er satt , men gjestene kan velge mellom fisk og kjøtt til hovedrett . 
Til bordet kommer speltbrød med gresskarkjerner og gulrot fra Kolonihagen bakeri . 
Brødet serveres sammen med restaurantens egen hvitløkmajones . 
- Jeg synes flere og flere restauranter slurver med brødet . 
Food Story får pluss i margen . 
Både majonesen og brødet smaker aldeles fortreffelig , sier Fredag . 
Det er god utsikt både ut til livlige Thorvald Meyers gate og inn i det åpne kjøkkenet . 
- Jeg liker kokken . 
Han sender jevnlige blikk mot bordene , som for å forsikre seg om at alle er fornøyde - og følge med på spisetakten . 
Første rett er andeleverparfait servert med grønn pepper , karamelliserte rosiner , eple og frisk salat . 
- Andeleveren er romtemperert og fløyelsmyk . 
De søte rosinene og de syrlige eplene gir fin balanse mot den fete leveren . 
Teksturmessig savner jeg kanskje noe som knaser enda litt mer enn den friske salaten , men dette er virkelig godt , sier Robinson . 
Til leveren har de fått en lett musserende vin : 
Saracco Moscato " d'asti " fra Piemonte i Italia . 
- Fruktig og fint valg , sier Fredag . 
Robinson har bestilt urtebakt torsk . 
Til bordet kommer et raust ryggstykke servert med ristede kantareller , spinat , rødbeter og potet- og klippfiskmos . 
- Torsken er respektfullt bakt . 
Tilbehøret og den lett syrlige smørsausen er ypperlig , roser Robinson . 
I glasset duver italienske Barbera " d'asti " asinoi , også fra Piemonte . 
- Helt ok vin , men den står ikke helt i stil til kvaliteten på maten . 
På andre siden av bordet er Fredag fornøyd med valget av barolo til hjortesteken . 
Filetene er servert med hvitløksristede aspargesbønner , portvinssyltet rødløk , bakte rotgrønnsaker og viltsaus med tranebær . 
- Kjøttet er rosamørt , grønnsakene knaser og tranebærsmaken riktig , konkluderer Fredag . 
- Det er en helt spesiell stemning her , behagelig og avslappet . 
Hva skyldes det , mon tro ? spør Fredag . 
- Kanskje det er fordi klientellet er så variert og ujålete : 
Venninner , par og familier - i alle aldre . 
Dessuten er restauranten full , noe som gjør den livlig . 
Og de to servitørene gir inntrykk av å ha full kontroll , sier Robinson . 
Fredag peker opp i taket . 
- Jeg gir også takplatene noe av æren . 
Selv om det er høyt under taket og gjestene sitter tett i tett , så er støynivået behagelig dempet . 
Spiseparet er gode og mette av de rause porsjonene , men desserttilbudet blir likevel for fristende . 
Kveldens dessert er sjokolademousse med karamell og peanøtter . 
- Mmm ... mørk sjokolade med salte nøtter . 
Perfekt vinterdessert , smiler Fredag . 
På nabobordet er et par i ferd med å avslutte måltidet . 
- Dette var en god idé , sier mannen til kvinnen . 
Robinson og Fredag kunne ikke vært mer enige . 
- Et raust kvalitetsmåltid til en snill pris . 
Dette er definitivt en sterk konkurrent til Sult og Arakataka , sier Fredag . 
- Men neste gang ber vi om oppgradering av vinpakken , avslutter Robinson . 
Biff ohoi 
Det sies at man aldri kan få for mye av en god ting . 
Det stemmer ikke . 
I lokalene som en gang huset kontorene til Amerikalinjen , seinere en pub med samme navn , ligger i dag Hereford Steakhouse . 
I ny og ne samles fremdeles gamle skipskamerater i disse lokalene hvor biff nå står i høysetet . 
- Mon tro hvor mange kilo som går med her i løpet av en kveld , undret Robinson og mønstret det nesten fulle lokalet . 
- Ser ut til å være et sted for sultne menn , sa Fredag , som talte bare to kvinner i forsamlingen . 
Husets varemerke er Herefordkjøtt . 
Brokkoli , sjampinjong og mais er fast følge , og man velger mellom fire typer poteter . 
Fredag gikk for en klassiker : 
300 gram entrecôte med pommes frites og bernaise ( kr 279 ) , mens Robinson lot seg friste av kobebiffen . 
Denne japanske kvegtypen fôres opp på melk , øl og mais , og det kraftig marmorerte kjøttet er himmelsk . 
Robinson bestemte seg for 200 gram ( kr 600 ) , men kelneren måtte beklage : ikke noe eksklusivt japansk kjøtt på lager . 
Dette skulle ha noe å gjøre med jul og nyttår , en noe forunderlig forklaring et godt stykke ut i februar . 
En skuffet Robinson måtte se etter et engere stykke Hereford , og valgte 200 gram pepperbiff av indrefilet med pannestekte poteter ( kr 236 ) . 
Forrettene , gratinert løksuppe ( kr 74 ) og « Spicy Scampi » ( kr 109 ) kom raskt på bordet . 
Robinsons løksuppe var kraftig på smak , men alt for salt . 
Fredags scampi kom som et grillspyd på blandet salat . 
Chilien hadde dessverre fått konkurranse av en dash grillkrydder , noe som alltid får Fredags varsellamper til å lyse . 
Pepperbiffen fikk Robinson til å stirre noe vantro på tallerkenen , der biff , poteter og tilbehør fløt på et hav av brun saus . 
Og på toppen av det hele - som et lite seil - en hermetisk ferskenbåt . 
- Kanskje man har latt seg inspirere av Den Norske Amerikalinjen , bemerket Fredag tørt , som fikk sin bernaise servert i en skål ved siden av . 
Den var fløyelsmyk og lett , og paret seg smidig med en perfekt stekt entrecôte som var både saftig og mør . 
- Men hva er dette , lurte Fredag og tygget en pommes frites . 
Jo , grillkrydderspøkelset hadde vært ute også her . 
Robinson hadde ikke noe å utsette på sin indrefilet , men presentasjonen ødela noe av opplevelsen , og liksom løksuppa var de pannestekte potetene blitt utsatt for en altfor stor klype salt . 
Robinson tok en god slurk av en Merlot fra Robert Skalli ( kr 360 ) , anbefalt av kelneren som beklaget et for tiden redusert vinassortiment grunnet utarbeidelsen av nytt vinkart . 
- Det spørs om ikke saltet er forklaringen , foreslo Robinson . 
- For her blir man tørst . 
Robinson avsluttet med en crème brûlée ( kr 79 ) , dessverre måltidets høydepunkt . 
En noe blidere 
Fredag rundet av med mangosorbet ( kr 39 ) 
- Neste gang bør du presisere at du vil ha peppersausen « on the side » , foreslo Fredag . 
Ikke spesielt Nobelt Noen restauranter burde det være lett å lage noe helt spesielt ut av . 
Stjernekokkene Terje Ness og Rune Pal overtok i sommer restauranten på Nobels Fredssenter . 
De rigget opp en uteservering med en egen gourmetavdeling , og fram til september sydet det av folk der . 
Bedre beliggenhet er det knapt mulig å få - første stopp før Aker Brygge , og med utsikt til Akershus festning og rådhuskaia . 
Ness og Pal står bak noen av Norges største restaurantsuksesser , blant annet Oro og Haga som begge har fått masse skryt både her og i Michelin-guiden . 
Forventningene sto derfor i taket denne hustrige høstkvelden . 
Robinson og Fredag hadde bestemt seg for å vente til turistsesongen var over , og heller vente til den lovede opprustningen av innendørsavdelingen . 
Veggene og taket i den gamle toghallen som restauranten ligger i er spektakulært malt i kubisk mønster i grønt , sort og hvitt . 
Det skaper en spesiell atmosfære som de nye eierne har understreket med noen fine gjenstander her og der , blant annet en enorm stålbuelampe med skjerm av hvite fjær . 
Men rommet er ganske kaldt , og belysningen ikke særlig gjennomtenkt , så det er ikke den lune , fine stemningen man gjerne vil ha når man setter seg til rette for å nyte en skikkelig god og lang middag . 
- Her kommer jeg med iPaden min , tullet servitøren og viste fram sin lille krittavle med dagens tilbud . 
Man kan velge tre eller fem retter , til henholdsvis 300 og 400 kroner , eller man kan velge fra à la carte-menyen . 
Robinson og Fredag så kongekrabbe , Iberico-gris og franske oster på tavla og var solgt for femretteren med en gang . 
Servitøren var ikke bare vittig , han var usedvanlig hyggelig og kunnskapsrik , og ga meget kompetent veiledning til det fyldige vinkartet . 
På skjorta hadde han , i likhet med de andre servitørene , en stor button med bilde av den nykårede fredsprisvinneren Liu Xiaobo . 
- Men bortsett fra det er det ikke noe særlig Nobel-preg her , sa Fredag . 
- Nei , det hadde vært lett å gi dette stedet langt mer karakter . 
Tenk deg alle mulighetene . 
Man kunne laget et konsept basert på de sagnomsuste Nobel-bankettene , med de mest fantastiske rettene gjennom tidene og kelnere i kjole og hvitt . 
Eller man kunne valgt en eksperimentell fusionmeny med inspirasjon fra prismottakernes hjemland . 
Mandela-lam fra Sør-Afrika med Gorbatsjov-rødbeter fra Russland . 
- Og Barack Obama-saus ? 
- Ok da , det blir kanskje litt anstrengt . 
Men med et så unikt utgangspunkt er det feigt å ikke prøve på noe mer ambisiøst . 
Forretten var en trygg kontinental klassiker : 
Potet- og purreløksuppe . 
Men den var fjonget opp med store , lekre biter av kongekrabbe og masse revet trøffel fra Gotland . 
Neste rett var torsk med spinatpuré , glaserte rotgrønnsaker og løksjy . 
En nett komposisjon , hvor høydepunktet var den karamelliserte kålroten som var søt som mango . 
Iberico-gris brukes mest til å lage vellagret skinke , men de siste årene har ferskt kjøtt fra de berømte svinene inntatt menyer over hele verden . 
- Smaker helt vanlig søndagssteik , sa Robinson skuffet . 
Her er det ikke gjort noen ting for å få fram kjøttets spesielle aroma . 
Det er dessuten overstekt , og tilbehøret er utrolig lettglemt . 
- Men vinen er nydelig , sa Fredag og skylte ned det pregløse kjøttet med en Chianti Classico fra I Fabri 2006 . 
Ostene var av det helt ordinære franske standardutvalget , og med noe så uimponerende som kokt fiken til . 
Desserten derimot , var riktig bra . 
En skjelvende mandarinfromasj , servert med en silkemyk ferskensorbet . 
Servitøren hadde dessuten bedt kjøkkenet om å bytte sorbet så den matchet bedre til vinen - en fantastisk god dessertvin fra Tariquet , les Dernières Grives 2008 . 
- Vinhuset Domaine du Tariquet ble startet av den fattige bjørnetemmeren Artaud i 1912 , to år før hans sønn ble alvorlig såret i kamp under første verdenskrig . 
Denne vinen ville Alfred sikkert likt å skåle med . 
- Skål for Alfred . 
La oss håpe at eierne som forvalter hans navn begynner å ta dette stedet litt mer på alvor . 
Nykomlingen Lucky Bird : 
En klar vinner Fet fingermat ved Mathallen i Oslo . 
- Jeg skjønner hva du mener , sa Fredag . 
Fancy 
- Men en ganske velholdt og fancy låve da . 
Amerikansk mat ser ut til å glede mange ganer i hovedstaden for tiden , ikke minst har fastfoodkjedene fått konkurranse fra små , hippe hamburgersjapper de seinere åra . 
Lucky Bird har latt seg inspirere av mat-tradisjoner fra sørstatene , og byr på Deep-Fried Chicken , Spareribs og Chicken Wings . 
Og that ? s it . 
Junk ? 
Vel , kyllingen kommer fra Stange gård , mens svineribbene leveres fra Idsøe i Stavanger , to produsenter med høy anseelse i bransjen . 
Men la det være klart med en gang : 
Dette er ikke et sted for deg som er opptatt av å telle karbohydrater og kalorier . 
Og det er heller ikke snakk om Michelin-mat . 
Fleksibel meny Menyen er enkel og fleksibel . 
Man velger åtte , tolv eller atten kyllingvinger , to , fire eller åtte kyllingbiter , en hel eller en halv ribbe . 
- Ja takk , litt av hvert , var Robinson og Fredags konklusjon etter at en hyggelig servitør hadde satt to glass Brooklyn Lager på bordet , og forklart at deleprinsippet fungerer utmerket . 
- Er åtte kyllingvinger , to biter Deep-Fried chicken og hver vår halve ribbe for mye ? undret Robinson . 
- Det kommer an på hvor mye tilbehør dere ønsker , svarte kelneren , og først her var det valgets kvaler meldte seg . 
Alle side-rettene hørtes innbydende ut , men de endte opp med coleslaw , maisstuing og bakte , hvite bønner med svineconfit . 
Robinson og Fredag burde kanskje sagt fra om at de gjerne ville ha litt om gangen . 
Alt samtidig 
For kort etter kom alt på en gang . 
- Wow ! utbrøt Fredag . 
- Rene banketten ! 
Alle sauser og marinader skal være hjemmelagede - de smakte også det - og de store , saftige kyllingvingene hadde et touch av eple og karamell . 
- Mmm , kom det fra Robinson som hadde dyppet en bit frityrstekt kyllingbryst i husets majonesbaserte dipp . 
- Som regel er jeg skeptisk til frityrstekt kylling , men denne var fantastisk ! 
Knasende sprø utenpå , samtidig som kjøttet har beholdt all sin saftighet ! 
Helstøpt tilbehør 
Tilbehøret falt også i smak ; maisstuingen var mild og rund , bønnene var al dente og paret seg finfint med den smørmyke svineconfiten , coleslawen var usedvanlig lett , syrlig og sprø . 
- En av de bedre coleslaw-variantene jeg har smakt , sa Robinson . 
Restauranten tilbyr spareribs med tre forskjellige marinader . 
Robinson og Fredag hadde valgt den mildeste varianten ; Lucky Bird BBQ , og den sterkeste , Fire BBQ med brente jalapeños . 
Begge var slow cooked , med en siste finish på grillen , saftige inntil beinet og nydelige på smak . 
Og akkurat så klissete - her ser ingen rart på deg om du spiser med fingrene - som slikt skal være . 
Fredag holdt en knapp på den milde og søte varianten , mens Robinson lot seg forføre av den distinkte Jalapeño-smaken , akkurat passe spicy . 
Dessverre måtte Robinson og Fredag si seg forsynte før fatene var tomme , og bestemte seg for å dele en Key Lime Pie med pisket krem til dessert . 
Paien skal ha sin opprinnelse i Key West i Florida på begynnelsen av 1900-tallet og består av bl.a. lime , egge-plommer og kondensert melk . 
Friskt og syrlig Lucky Birds variant var frisk og syrlig , og et stykke på deling , var et akkurat passe punktum på et svært godt og velbalansert måltid . 
- Heller ikke noe å si på prisnivået , konstaterte Robinson da regningen kom på bordet . 
- Jo , dette er et konsept jeg har tro på , sa Fredag . 
- Heretter er det bare å glemme byens amerikanske fastfoodkjeder , og go down south , nærmere bestemt til Vulkan-området . 
Elegant gourmetmat er det ikke , men i sin sjanger : en klar vinner . 
Velg en tag for type anmeldelse ! 
En av disse : 
Øredøvende spiseglede 
Tango er utfordrer til restauranttronen i Stavanger , men trenger støydemping . 
Stavangerkvelden skumret da Robinson og Fredag ble eskortert til bordet i Tango . 
Mattempelet i Vågen er blant den håndfullen spisesteder som gjør oljebyen spesielt interessant for matglade , særlig for dem med representasjonskonto eller stinn lommebok . 
De var langt fra alene i det stilige , røff-minimalistiske lokalet der lyden av opprømte stemmer fløt farlig decibelsterkt sammen . 
- Det pleier ikke å være fullt så bråkete som dette , sa den unge servitøren , som på uklanderlig vis forsikret seg om at de to gjestene fant seg vel til rette før han presenterte menyen , dessverre i så mye godlynt støy at Robinson bare fikk med seg halvparten . 
Grunnprisen hos Tango er 550 kroner for tre retter . 
Menyen endres hver dag , hovedretten kan alltid kjøtt / fisk-justeres og herligheten kan utvides med en ostetallerken . 
Denne kvelden besto tilbudet av kveiterull - posjert kveite med sjøkrepsmosaikk - og hummeragnolotti - fylte pastaputer - med hummerbisque ; videre av konfitert vårkyllinglår og kyllingrull sammen med en liten terte fylt med vårgrønnsaker toppet med nøttehollandaise . 
Posjert eple med vaniljeis på toffébunn avsluttet menyen . 
- Velger dere vinpakken til 450 kroner får dere først en god chablis og deretter en interessant italiensk piemontevin som er laget på både Pinot Noir , Barbera , Merlot og Cabernet Sauvignon . 
Til desserten kommer det en beerenauslese , fortsatte servitøren . 
- Et tilbud vi ikke kan avslå , repliserte Fredag . 
Isvann , godt brød og gode brødstenger . 
Hvitrørt , luftig smør og olje . 
En uannonsert appetittvekker i form av en morsom munnfull torskekrem smaksatt med chorizo og syltet paprika . 
En servitør som var perfekt til stede med både mat , drikke og relevant informasjon - opptakten var svært lovende , og den posjerte kveita , som var varmebehandlet så vidt over den tilstanden der den kalles rå , skuffet ikke . 
- Selv om smaken kanskje var litt vag , mente Robinson , mens Fredag fant både smak og tilbehør i skjønneste orden . 
Den lille smaksdiskusjonen ble avbrutt av to shotglass med kirsebærslush , servert som en frisk oppkvikker før kyllinghovedretten . 
- Vi prøver å bruke lokale produkter , men produksjonen av vårkylling er ikke stor nok , så denne kommer fra Frankrike , forklarte servitøren . 
Det kastet ingen skygge over måltidet , både lår og rull forente smak og saftig , mør konsistens på ypperlig vis . 
Robinson fant grønnsakene en tanke overkokte , men amandinepotetene perfekte , og den italienske Il Baciale ( 2006 ) hadde kropp og fylde til å matche de ulike smakene fra både morkler , perleløk og kraftig sky . 
- Tango har et problem med støynivået når det er fullt hus . 
Men viljen til å skape en matopplevelse i toppklasse er imponerende , både på kjøkkenet og blant servitørene , og dét gir stjerner i boka hos meg , evaluerte Robinson mens de ventet på desserten . 
- Hvis epledesserten nå innfrir , kan det fort bli mer Tango på meg . 
Eplene kom , med epleskum og -gele , akkurat da de skulle . 
Sammen med den sauterneaktige , men litt friskere dessertvinen fra Tyskland , satte de et nydelig , søtsyrlig punktum for kvelden , og selv om Robinson og Fredag ikke direkte danset tango langs kaikanten på hjemveien , var det med behagelig metthet og bare ørlitegrann øresus de ruslet mainatta i møte . 
Godt , men smått Ingen knockout fra von Porat . 
- Her er det i hvert fall kort vei til rå-varene , sa Robinson og skuet ned i den populære Mathallen . 
Fra restaurant von Porat - oppkalt etter den norske tung-vektsbokseren - oppe på mesaninen i det ene hjørnet av den tidligere industrihallen , har man god utsikt over det myldrende livet blant salgsbodene der nede . 
- Ja , temaet ser ut til å være kortreist , sa Fredag , som studerte den svært oversiktlige og kortfattede menyen . 
- Bortsett fra den røkte ålen , kanskje . 
Restaurant von Porat tilbyr ingen à la carte , bare to menyer à tre eller fem retter , hvorav en vegetarisk . 
Fredag ytret ønske om å bytte ut ålen med jordskokk , traktkantarell og tyttebær fra veggismenyen . 
Det gikk dårlig . 
- Det vil dessverre ødelegge helhets-inntrykket , var beskjeden fra servitøren . 
- Her er det tydeligvis sterke viljer bak konseptet , men smidige kan ingen påstå at de er , sa Robinson etter å ha lagt inn bestilling på to hovedmenyer à tre retter , samt tilhørende drikkemeny . 
Ferskt brød og rørossmør kom på bordet , samt to glass med dansk hvetebrygg fra Bøgedal bryggeri . 
Ølet passet ypperlig til den røkte ålen , som ble servert på en seng av grønnkål veltet i en vinaigrette med fett av kyllinglever , og dandert med skiver av gråpære . 
- Pærene er nylig høstet inn på Nordstrand , kunne servitøren fortelle . 
Ålen , derimot , var hentet fra Nederland . 
De små bitene hadde en mild røyk-smak og sto fint til de syrlige pærene og de sprø bladene av grønnkål , en robust kålsort som er i ferd med å finne veien tilbake til matbutikker og restaurantkjøkkener i hovedstaden . 
Bak hovedretten skjulte det seg også en liten historie . 
- Restauranten har hatt seksti griser på beite i Valdres , sa servitøren . 
- Der har de levd et kraftfôr-fritt liv i vakre omgivelser . 
Retten , som i menyen heter « Gris fra Valdres , plommer og rødkål » , besto av ei lita pølse og to små ribbebiter på ei seng av rødkål , traktkantareller og « brent » plomme . 
- En fin liten førjulsymfoni av smaker , sa Robinson . 
- Og så mye lettere en den kraftige juleribba , kommenterte Fredag . 
« Ny nordisk gastronomi » er linja von Porat har lagt seg på . 
Det betyr at sesong , enkelhet og rene smaker står i sentrum . 
- Men betyr det også små porsjoner ? undret Fredag , og mintes nouvelle cuisine-trenden fra noen tiår tilbake , den gang man sjelden gikk mett fra et restaurantmåltid . 
Her var Valdressvinet både mørt og mildt - ikke tilsatt annet enn litt salt - men porsjonene kunne vært rausere . 
Servitøren var også gnien da han skjenket vin i glassene , en Barbera " d'Alba " Gisep 2009 , som forøvrig passet utmerket til det rene kjøttet med sitt supplement av svart pepper , kirsebær og moreller . 
Det var fremdeles full aktivitet i flere av salgsbodene nede i mathallen , og bruset fra de mange vannhullene og spisestedene der nede gjorde stemningen mer hektisk enn koselig . 
- Har du også litt følelsen av å være på en flyplass , eller en jernbanestasjon ? spurte Fredag . 
- Kanskje heller en messehall , sa Robinson . 
- Som Mathallen for så vidt også er , med sine mange kulinariske arrangementer . 
« Hasselnøtter , Åkerø-eple og sitron-timian » var tittelen på rett nummer tre , en finstemt avrunding på måltidet . 
De kokte eplene ble servert med hakkede hasselnøtter , marengs laget på sitron og timian og sorbet . 
- Slik skal en dessert være , sa Robinson , og utbrakte en skål for det syrlige og det søte . 
Vinen var nå byttet ut med sider , en Poiré Granit fra Normandie . 
- Skål , sa Fredag , tok en slurk , men rynket litt på nesa , ikke helt overbevist om det flytende følget her . 
- Hvordan er det så med magemålet ? 
- Plass til mer her . 
Kanskje vi skulle stikke innom et av utsalgene nedenunder og ta med litt kveldsmat hjem ? • robinson & fredag ; @ dagbladet.no 
Velg en tag for type anmeldelse ! 
En av disse : 
Østens middelmådigheter 
Intet nytt er ikke alltid godt nytt . 
En god ting kan ikke gjøres for ofte , og nå hadde Robinson og Fredag fått tips fra flere hold om at det var på tide å besøke den lille restauranten like ved rundkjøringen bak Aker Brygge igjen . 
- Er det blitt veldig mye dårligere , lurte Fredag . 
- Nei , hvis vi skal tro tipserne dreier det seg om det stikk motsatte , sa Robinson . 
Sist de var der , var like etter åpningen , for fire år siden . 
Men hva var nytt nå ? 
Førsteinntrykket ga en øyeblikkelig déjà vu-følelse . 
Menyen , som hadde løse sider og bar tydelig preg av elde , forsterket dette . 
Menyen er todelt - som sist - den første delen er viet det thailandske kjøkken , mens andre del byr på diverse sushi- og sashimivarianter . 
Robinson og Fredag valgte å holde seg i Thailand denne gangen . 
I tillegg til vårruller ble Gai sateh ( kyllingspidd ) , bestilt til vårrett . 
Til hovedrett lot Robinson seg friste av Panang Nua ( indrefilet i panangcurry ) , mens Fredag bestemte seg for Cosmo Thai Special Pad Taleh , beskrevet i menyen som en « stekt sjømatdelikatesse med husets spesial kryddersaus » . 
Begge priset til kroner 245 . 
Servitøren , som viste seg å være en pryd for standen - korrekt , oppmerksom , men ikke innpåsliten - forsikret at det var godt krydret , så « hot » at Magasinets utsendte ganske snart ville få varmen i seg etter å ha trasket gjennom det sure vinterværet utenfor . 
Og hva drikker man til krydret thaimat ? 
Øl. Thailandsk øl . 
Det er godt og billig - i Thailand . 
Singha er absolutt godt på Cosmo Sushi Thai , men billig er det ikke . 
Her må du ut med 65 kroner for 0,33 liter . 
Jeg tror vi må sjekke motivasjonen til tipserne våre bedre , sa Fredag oppgitt . 
Forretter og hovedretter var da historie , men ikke en historie som ville bli husket lenge . 
Kyllingspiddene var ikke dumme , men både Robinson og Fredag var enige om at de har fått servert denne klassikeren i bedre utgaver med mer spennende saus mange ganger før . 
Det samme kan sies om vårrullene . 
Hovedrettene var anstendige nok , men manglet særpreg . 
Skalldyrretten til Fredag smakte heldigvis ikke like kraftig fiskesaus som den luktet , men fikk likevel ikke Fredag til å heise flagget mer enn halvveis . 
Høydepunktet var Robinsons okse . 
Selv om kjøttet var lite mørt for å være indrefilet , var det ikke noe å si på smaken . 
Den kokosbaserte sausen var aromatisk , og grønnsakene i den hadde perfekt konsistens . 
Men den kunne ikke gjøre så mye for å endre helhetsinntrykket . 
Og det var , hva stjerner angår , en nivåsenkning i forhold til forrige besøk . 
Dessertene føyde seg pent inn i rekken av middelmådigheter , de friterte bananene var gode , men fruktene ved siden av kunne med fordel vært både søtere og mer modne . 
Sammenliknet med Fredags steinharde mangobåter , som ble servert sammen med mangopudding , var de likevel ikke så ille . 
Alt er relativt . 
Cosmo Sushi Thai ser ut til å klare seg fint , og siden Robinson og Fredag har fått tips om å gå dit fra flere kilder de kjenner godt , har restauranten sine tilhengere . 
Bra for dem , men med mindre det skjer noe småradikalt på kjøkkenet , vil verken Robinson eller Fredag melde seg inn i menigheten med det første . 
Hjemmeseier Oslo Spiseforretning minner oss på at vi har råvarer til å lage spennende mat . 
- Hva betyr det egentlig at mat er økologisk ? 
Fredag klødde seg i hodet og tilføyde at sammensetningen av de to ordene øyeblikkelig framkalte bilder av slitne gulrøtter og halvslapp salat fra supermarkedenes grønnsakdisker . 
- Det var kanskje slik en gang . 
I dag er stemmer det ikke , mente Robinson . 
- Når det gjelder Oslo Spiseforretning , så profilerer de seg ikke som et økologisk spisested . 
Deres miljøprofil går i hovedsak ut på at maten som serveres er kortreist , det vil si at både kjøtt , fisk og tilbehør kommer fra norske produsenter . 
Menyen , som øyeblikkelig aktiviserte spyttkjertlene til både Robinson og Fredag , forteller om honningglasert andebryst fra Telemark , kamskjell fra Nordvestlandet , rakefisk fra Valdres , ostekake laget på ferskosten « nyr » fra Grøndalen Gårdsmeieri - og så videre . 
- Hør på dette , sa Robinson , og leste : 
« Hampshiregris er vår nye griserase med marmorert og smakfullt kjøtt . 
Vi serverer urtemarinert og lettsaltet tynnribbe , langtidsstekt nakke og salviepølse . 
Rødkålen er kokt med solbær og linsene kommer fra Røren gård i Tønsberg » . 
- Jo , det er til å få vann i munnen av , samtykket Fredag , som bestemte seg for flatbiff av elg med rosenkål og Ringerikserter , ifølge servitøren en gammel ertetype som nesten var gått i glemmeboka . 
Men aller først kom en slags terrine på villand og viltfarse til Robinson , og vaktelconsommé og steinsopp på bordet . 
Ingen av delene hadde problemer med å leve opp til den detaljerte og appetittvekkende beskrivelsen i menyen . 
Terrinen var nydelig , men suppa fantastisk . 
Smakssterk , men samtidig behagelig aromatisk og rund . 
Tiden fram til hovedrettene ble kortet med en italiener fra Toscana , en flaske Rosse de Montepulciano av 2006-årgangen ( kr 470 ) . 
Fredag var litt betenkt om vinen ville bli for lett til elgbiff . 
Bekymringen skulle vise seg å være unødvendig . 
- Dette er det snilleste viltkjøttet jeg har smakt noen gang . 
Mye karakter , men usedvanlig lett å like . 
Og å tygge . 
Servitøren fortalte at hemmeligheten lå i tilberedningen . 
Lang steketid på lav temperatur , enkelt og greit . 
Tilbehøret fikk også høy karakter . 
Rosenkålen hadde fått følge av små bacon- og løkbiter , mens de før nevnte ertene hadde fått et innslag av tyttebær . 
Nydelig . 
Robinsons møte med den nye griserasen var også vellykket , men ikke fullt så spennende . 
- Men bevares , et interessant alternativ til den tradisjonelle ribba i disse julebordtider , konkluderte Robinson . 
Siste post på programmet , sjokoladeterrine med anissyltede kirsebær og vanilje- og yoghurtpudding , vitnet også om solid og sikkert håndverk fra kjøkkenets side . 
- Det er snart tre år siden vi var her sist og da konkluderte vi med at det var kvalitet i alle ledd og kvitterte med fem stjerner . 
Hvor er vi nå ? 
Spurte Fredag retorisk . 
- Status Quo er undervurdert , og da snakker jeg ikke om det gamle , britiske rockebandet , sa Robinson . 
Det bistroaktige lokalet er kanskje litt kjølig og upersonlig , men servicen er varm og proff , prisnivået behagelig - med unntak av 345 kroner , som er i stiveste laget for pinnekjøtt , om aldri så kortreist - og maten til dels fantastisk , så konklusjonen ble den samme som sist . 
- Og så kan vi en gang for alle slå fast at vi ikke trenger å hente råvarer fra alle verdenshjørner for å lage spennende og velsmakende retter , sa Robinson . 
Fredag tømte glasset med den italienske rødvinen . 
- Jo da . 
Men det er stadig noen ting vi gjør smart i å importere . 
Skål . 
Dra gjerne til Lille Herbern . 
Men ikke for matens skyld Robinson & Fredag kommer gjerne tilbake , men vil nok nøye seg med vin og utsikt neste gang . 
- Her begynner restaurantopplevelsen lenge før du kan lukte maten , sa Robinson entusiastisk da den bitte lille ferja ankom Bygdøy for å hente restaurantgjester over til øya Lille Herbern . 
Ferjeturen må være en av landets korteste , med bare 30 meter , men ga likevel en deilig følelse av sommer og ferietid utenfor bykjernen . 
Da de var vel installert på et bord ved vannkanten , dukket en blid kelner raskt opp med vann og meny - og et par minutter seinere kunne Robinson og Fredag nippe til et glass prosecco mens de betraktet en andefamilie på svømmetur . 
- Atmosfæren kunne ikke vært noe særlig bedre . 
Dette må være en av byens hyggeligste sommerrestauranter , mente Fredag . 
Det var bare et hvitt stakittgjerde mellom bordet og fjorden . 
En meter unna bordet duppet tangen i vannskorpa , idet en kanopadler gled forbi . 
Robinson bestemte seg kjapt for speketallerken etterfulgt av Grønlandsreker med loff og tre dippsauser , mens Fredag gikk for rekecocktail og Jospergrillede baby back ribs . 
Allerede derfra begynte måltidet å gå litt utforbakke . 
- Dere har bestilt fra to kjøkken som ikke er samkjørte - altså fra utegrillen og inne . 
Jeg vet ikke om dere fikk beskjed om at det kan bli en utfordring ? spurte kelneren og antydet at hun slett ikke kunne ta ansvaret hvis rettene dukket opp hulter til bulter . 
Robinson og Fredag bestemte seg for å ta sjansen likevel . 
- Det må være mulig å samordne dette uten å plage gjestene med utfordringen - særlig når den ene hovedretten er noe så enkelt som reker og loff , sa Fredag lavt da kelneren hadde hentet et par glass med Riesling og forsvunnet igjen . 
Og da forrettene ankom , sank stemningen ytterligere . 
- Spesielt spennende er det ikke , sa Robinson og kikket ned på noen få skiver salami , prosciutto , oliven , flatbrød og knekkebrød . 
- Hvordan var rekecocktailen ? 
- Raus porsjon , men litt kjedelig . 
Mangler piff , synes jeg . 
Her er både rødløk og granateple , men likevel smaker det overraskende anonymt , svarte Fredag . 
Til tross for kelnerens bekymring , ankom de to hovedrettene samtidig . 
Robinsons reker kom i en papirpose , ved siden av en mindre papirpose med baguettebiter . 
- Vær så god . 
Reker med tre dipper , sa servitøren . 
- Hva slags dipper er det , spurte Robinson interessert . 
- Det må jeg sjekke med kjøkkenet , innrømmet kelneren , som noen minutter seinere kunne opplyse at det var dillmajones , rognkrem og majones med ramsløk og sitron . 
Dippene ga rekene litt særpreg , og særlig ramsløkmajonesen var en super match . 
Men i posen lå det bare sju små baguettebiter . 
Altfor lite , mente Robinson , som umiddelbart ba om en ekstra pose . 
Fredag var heller ikke imponert over sin hovedrett . 
- Kjøttet og sausen er god , men de grillede potetene er litt slappe og salaten er gørr kjedelig . 
- Men jeg kjenner at dette likevel er et måltid jeg gjerne vil at skal vare så lenge som mulig . 
Å sitte her i sola og drikke Riesling , spise reker og se utover sjøen , har en kvalitet som går langt utenpå nivået på maten , mente Robinson . 
Dessertene bidro til å forlenge tiden , selv om heller ikke de var noe kulinarisk høydepunkt . 
- Jeg anbefaler sjokolademoussen . 
Den er veldig god . 
Det eneste er at det er litt lite , sa kelneren ærlig . 
Robinson lot seg friste , og sa seg enig med kelneren etterpå : 
Godt , men ikke en spesielt raus porsjon . 
- Jeg kommer gjerne tilbake en solskinnsdag , sa Fredag da desserten var fortært og det var på tide å ta den lille ferja tilbake . 
- Men da går vi for noen glass vin i stedet for full middag . 
Så kan vi heller konsentrere oss om å nyte utsikten . 
Velg en tag for type anmeldelse ! 
En av disse : 
Førsteklasses Frognerfisk Mares har flyttet fra Frognerveien til Skovveien . 
Har de fått med seg bistrosjarmen og de franske fristelsene på flyttelasset ? 
- Kan du gjenta navnet ? 
Jeg kan ikke finne deg her , sier servitøren . 
Enda en servitør blir tilkalt . 
Han finner heller ikke navnet , men peker litt bryskt mot et bord . 
Restauranten har rotet med spiseparets bestilling , men lykkes likevel med å gi dem følelsen av at det er omvendt . 
- Fordi det kom så mange på én gang , må dere dessverre vente litt på menyene . 
- Dette finner jeg meg ikke i , hvisker Robinson . 
Jeg gir servitøren én sjanse til , og hvis han bruker den dårlig , så reiser jeg meg og går . 
Mares er en vestkantsrestaurant med tradisjoner . 
Det franske kjøkkenet åpnet første gang i 1999 i Frognerveien . 
De er kjent for sin delikate omgang med andelever , østers og annen havfangst . 
I forrige måned flyttet laget til Skovveien . 
De nye lokalene er holdt i samme stil : 
Hvitt panel , beige interiørdetaljer og kunstfoto . 
Ved nabobordene sitter en profilert filmregissør , et par venninnegjenger , en fransk familie og flere par . 
Alle ser ut til å bo i gangavstand fra restauranten . 
- Beklager så mye . 
Her er endelig menyene . 
Velkommen skal dere være , sier servitøren og bryter ut i et stort og vennlig smil . 
Noen minutter etterpå kommer han tilbake med to glass aperitiff , småprater litt og forklarer valget av den hvite burgunderen med sjelden innlevelse . 
- Jøss . 
Det var stemningsskifte , sier Robinson - fornøyd over at spiseparet slipper å marsjere ut i høstkulda . 
Kokken kommer til bordet med dagens appetittvekker : 
Rulade av røkelaks og hummer med basilikum- og mascarponekrem . 
Og en munnfull potetskum med trøffel . 
- Dette kan jeg like , konkluderer Fredag . 
Spiseparet går for fire retter . 
Først kommer rødvinsmarinert foie gras terrine med pasjonsfrukt- og kaffegelé . 
- Så deilig det smaker med hint av kaffe til andeleveren . 
Og de søtlige , sprø kjeksene gjør strukturen perfekt . 
Til den kalde pateen velger servitøren noe utradisjonelt , nemlig sterkvinen « Vieux Pineau des Charentes » fra franske Jean Fillioux . 
- Sødmen i vinen skjærer gjennom fettet , og den fyldige smaken passer perfekt til foie gras , sier Fredag . 
Som rett nummer to har Fredag bestilt rødmullefilet med Pata Negra-skinke , mens Robinson får hane- og hjerteskjell . 
- Rødmulle kan nesten smake litt som skalldyr . 
Jeg liker kjøkkenets kombinasjon med tomatconfit og spekeskinke , men fisken er kanskje stekt et par minutter for lenge , sier Fredag . 
Robinson får hane- og hjerteskjell . 
De er servert på ertepuré med løyrom , bladmynte og kantareller . 
- Perfekt smakssymfoni . 
De milde smakene fra tilbehøret lar skjellene spille hovedrollen , konkluderer Fredag . 
« Breiflabb med sesongens grønnsaker og trio av krydret olivenolje » , heter hovedretten som spiseparet kicker nysgjerrig på . 
Det hvite fiskestykket er penslet med en svart hinne bestående av olje , svart oliven og estragon . 
Fisken er servert med grønnsaker og hummersaus . 
- Kombinasjonen er helt himmelsk . 
Marinaden er ulik noe annet jeg har smakt . 
Dette må jeg prøve hjemme , roser Robinson . 
Nå mangler bare den søte avslutningen . 
Spiseparet bestiller hver sin marengsskål fylt med mascarponekrem og friske bær . 
- Fryktelig søtt og fryktelig godt , gliser Fredag . 
1900 kroner for fire retter og fem kvalitetsviner er ikke verst . 
Og servitøren viste seg jo - den dårlige starten til tross - å være et godt følge gjennom kvelden , med både sjarm og vinkunnskap . 
- Hit kommer jeg gjerne tilbake . 
Tradisjon tro Oslo Spiseforretning serverer ujålete kvalitetsmat , men er litt traust . 
I et meget tradisjonstungt restaurantlokale i hjertet av gamle Oslo , med middelalderbyen i ryggen og utsikt nedover Bispegata til den nye Barcode-brutalismen og gourmettempelet Maaemo , ligger Oslo Spiseforretning og balanserer mellom nytt og gammelt . 
I sin tid et meget friskt pust i byens restaurantverden , en ganske tidlig representant for et modernisert norsk kjøkken , der norske tradisjoner og råvarer ble kombinert med internasjonale impulser . 
Men åra går . 
Leverer spiseforretningen fortsatt varene ? 
Da Robinson og Fredag stakk innom forleden , var det temmelig langt mellom gjestene , noe som nok bidro til å forsterke følelsen av at det fine restaurantrommet i Oslo gate kunne vært gjort enda mer ut av . 
Det avlange lokalet , med flisegulv i svart og hvitt , sofaer langs veggene og en mørk rødfarge på veggene , har elementer av det klassiske , franske brasseriet . 
Men denne kvelden var stemningen snarere litt som en hotellrestaurant i en mindre by . 
Spesielt belysningen bidro i negativ retning . 
Bak de melkehvite glassplatene i taket er det sirkulære lysrør , som bader rommet i et kjølig og litt for kraftig lys . 
Sammen med neonlyset fra kjøkkenet , som det var meget god utsikt til fra Robinson og Fredags bord gjennom en temmelig rotete barløsning , skapte det en unødig kjølig stemning . 
Oslo Spiseforretning satser på kortreiste , sesongaktuelle norske råvarer . 
Dels gjennom en à la carte-meny , dels gjennom en dagens meny som kan fås som tre- , fire eller femretter . 
Mens de nippet til hvert sitt glass italiensk musserende fra Ca " ' " Del Bosco , bestemte Robinson og Fredag seg for å gjøre det enkelt , og gikk for en fireretter . 
Først på bordet kom en amuse-bouche , en ganefryd , i form av en kremet , rik og deilig krabbesuppe , fint balansert med biter av syrlig skogsopp . 
To sorter godt smør var også på bordet , men brødet ikke dukket opp før med den første ordinære retten . 
Da det kom var det dagsferskt , men ikke så ferskt at det ble en opplevelse i seg selv . 
Forretten , krabbemousse med småsalat , var en liten lekkerbisken . 
Moussen i seg selv var smakfull og saftig , med følge av beter , små salatblader , forsiktig smakssatt med pepperrot , og med flortynne skiver av sprøstekt rugbrød som teksturmessig kontrast . 
Tonen var satt for et måltid preget av fint balanserte og ujålete retter , satt sammen av rustikke kvalitetsråvarer og tilberedt med stø hånd . 
På kelnerens anbefaling drakk de en Domaine Barat Chablis 2011 til , en frisk og typeriktig vin , likevel uten det mest dekadente sjøbunnspreget . 
- Den satt godt , men kelneren burde ha tilbudt oss å smake før hun skjenket i glassene fra en nyåpnet flaske , påpekte Robinson . 
To kelnere byttet på å betjene spisevennene . 
Den ene var lærling , og ved siden av å bære preg av å være noe urutinert , snakket hun så vidt fort og utydelig at det var litt vanskelig å følge med . 
Velviljen var det likevel ikke noe å si på . 
Neste rett var uer . 
Et perfekt tilberedt stykke fisk med sprøtt skinn og smakfullt , flakete kjøtt fikk rustikt og syrlig-søtt følge av syltede beter , jordskokk og grønnkål . 
Chablisen var med videre , uten å gjøre skam på seg . 
Men da kelneren noe seinere skjenket i en smak av en Aventino 2007 Crianza fra Ribero del Duoro , det anbefalte vinfølget til flatbiff av lam , rynket Robinson på nesa . 
Vinen var definitivt over middagshøyden , med det litt syltede og overmodne preget der syre og frukt er på kraftig hell . 
Et bytte til noe fransk fra Rhône løste problemet , uten protester fra den hyggelige kelneren . 
Lammet var dagens lille nedtur . 
Flatbiffen er en liten hemmelighet på innsiden av låret , og vanligvis svært mør . 
Men her var selve tyggeopplevelsen litt på den trå siden . 
Absolutt ikke seigt , men litt mer « robust » enn man forbinder med lam . 
Noe salt var kjøttet også . 
Men smaken av høstlam var det ikke noe å si på , fint akkompagnert av syrlig sopp , løk , bønner og frisk estragon . 
- Det er godt , men ikke en rett man husker . 
Jeg har sans for at man velger et annet stykke fra lammet enn indrefileten , men her synes jeg ikke tilberedningen av kjøttet helt holdt følge . 
Det blir litt « svigermors lammestek » , mente Fredag . 
Til dessert var det også helnorsk og tradisjonstungt . 
Fløterand med tykkmelk og bringebærsorbet var friskt , godt , og fint balansert mellom sødme og syre . 
Men var det kanskje også en anelse traust ? 
- Byen trenger ujålete kvalitetssteder som dette . 
Men jeg lurer på om ikke både lokaler og meny kunne trenge en liten energiinnsprøyting . 
Konkurransen er knallhard , og i 2013 blir dette kanskje litt for traust til å trekke fullt hus en hverdagskveld , sa Robinson med det som måtte være dagens understatement . 
Det var fortsatt tidlig på kvelden , men de to hadde nå lokalet helt for seg selv . 
Robinson & fredag @ dagbladet.no 
Velg en tag for type anmeldelse ! 
En av disse : 
Lokkemat av rang Oslos rimeligste gourmetmat får du i ei tidligere kebabsjappe øst for Youngstorget . 
- Tilbudet av rimelig asiatisk mat har alltid vært bra i denne delen av byen . 
Men nå begynner det virkelig å bli et matmekka her , sa Robinson , og tittet ut på det brokete folkelivet i Badstugata fra barkrakken langs vinduene på Lokk , kanskje byens beste deal for budsjettgourmeter akkurat nå . 
- Ja , god fish & chips på Fiskeriet , skikkelig pizza på Hell " 's " Kitchen , gode burgere på Illegal Burger , autentisk meksemat på Revolver , og så Lokk , for bare å nevne noe . 
Dessuten den gamle favoritten Arakataka øverst i gata her , for dem som vil betale litt mer , istemte Fredag , og gurglet seg fornøyd med tørr Riesling . 
Robinson nikket , og nippet til en Brooklyn Lager på flaske . 
Lokk holder til nederst i gatestumpen ved Rockefeller som har seilt opp som et kompakt utelivsmekka de siste åra . 
Noen titalls meter opp ligger barene Tilt og Torggata Bar , og nylig åpnet klubben Badstugata . 
Spisevennene hadde ramlet innom Lokk en hverdag ved 18-tida , og oppdaget at alle bordene var bortbestilt . 
Her bør man være tidlig ute , bestille på forhånd eller være villig til å ta plass ved disken ut mot gata . 
Stedet har et konsept like enkelt og ujålete som lokalet , der stoler og bord i enkel , amerikansk diner-stil er det eneste som er gjort med lokalet til den forhenværende kebabsjappa . 
Her server man byens beste supper , og en liten à la carte-meny med rustikk gourmetmat til overkommelig pris . 
Mange kommer bare for ei mettende suppe med godt brød og smør , men Robinson valgte dagens treretter til 349 kroner , mens Fredag plukket fra menyen . 
Å få ei annen suppe enn dagens inn i et trerettersformat i liten størrelse , var ikke noe problem . 
Dagens suppe var tomatsuppe med sukkersyltet laks , estragon og papaya . 
Den var rik , silkemyk og aromatisk , med det salte og feite fiskekjøttet som perfekt kontrast til den syrlige tomaten . 
- Innertier . 
Og det kjennes det ut som om din var også , sa Robinson etter å ha prøvesmakt Fredags thai-inspirerte gulrotsuppe med Holtekylling , ingefær og skjørost . 
- Den beste suppa jeg har spist på veldig lenge , smattet Fredag . 
Dagens hovedrett var skrei på ei seng av blåskjellrisotto , med saltbakt løk , stekt sopp og basilikumolje . 
- Igjen : 
Full klaff . 
Perfekt tilberedt torsk , rustikke , kraftige smaker i tilbehøret , og fin balanse mellom syre , sødme , salt og fett . 
Den hyggelige kelneren hadde anbefalt en hvit burgunder til torsken , med den fantes ikke på glass . 
En Solange Tribut Chablis 2009 var en kurant , men ikke spesielt spennende erstatning . 
Da var det mer fart i Fredags rødvin . 
En kraftig og utviklet Scarpa Barbera " d'Asti " I Bricchi 2006 satt som et skudd til andelår med ristede linser , eple , rødbete og sellerirot . 
- Veldig gode smaker , men tilbehøret er kanskje litt i tørreste laget . 
Det hadde gjort seg med noen skjeer sjy over anda , mente Fredag , og noterte kveldens eneste lille minus matmessig . 
Desserten , kokt pære med ingefærkavring , vaniljekrem , frossen crème fraîche og bringebærgelé , var av det slaget som forsvant veldig fort fra tallerkenen . 
- Ikke rart det er fullt her , og stadig folk innom som må snu med uforrettet sak . 
Lokk gir ekstremt god valuta for pengene , sa Robinson da regningen krøp så vidt over tusenlappen for to , inkludert en tokay til desserten og to kaffe . 
Lokk drives av unge , flinke folk som virkelig kan faget , og som legger sin sjel i å lage rause matopplevelser der godt håndverk , sofistikerte smakskombinasjoner og sjenerøse porsjoner går hånd i hånd . 
Sånt blir det en ganske uforbeholden anbefaling av . 
- Man føler seg nesten i harmoni med universet etter en så god middag for så lite penger , sa Fredag , og løsnet beltet et hakk. robinson & fredag ; @ dagbladet.no 
Velg en tag for type anmeldelse ! 
En av disse : 
Seriøst smakfullt 
SW20 holder koken og imponerer på entrecôte-fronten . 
- Jeg tror , sa Robinson andaktsfullt og senket kniv og gaffel midtveis i hovedretten . 
- At jeg er i ferd med å spise mitt beste kjøttmåltid siden K-Paul i New Orleans for ti år siden . 
Denne entrecôten er ren høytid - skikkelig mørnet , flott marmorert , smakfull og perfekt medium / rå-stekt . 
Rødvinssausen er kraftig , men ikke dominerende , tilbehøret akkurat så ujålete vellagd som jeg liker det . 
At noe sånt skulle bli meg til del i viskelærs-rødtkjøtt-landet Norge , ville jeg ha forsverget inntil dette øyeblikk . 
- Du verden , det var sannelig en munnfull store ord , repliserte Fredag . 
- Men jeg velger å tro deg . 
Bortsett fra at smakene i kyllingretten min kanskje ville ha kommet enda bedre til sin rett hvis kokken hadde saltet litt mindre , var den også helt utmerket . 
Ok , noen selleribiter var trevlete , men jeg merker at jeg vil tilbake hit likevel . 
Når den følelsen melder seg allerede under hovedretten , er det et godt tegn . 
Trivsel tross trevler , om du skjønner . 
De satt i en blå halvmånesofa på SW20 ved Lapsetorget , og hadde trykket vintertristessen på dør med et glass chablis til menystudiet og to nydelige forretter . 
Etter øyeblikkelig å ha blitt tatt hånd om av to omsorgsfulle servitører , hadde de satt til livs henholdsvis kamskjell i søtpotetpuré og blomkålsuppe med varm røkelaks og choritzobiter ( ! ) , og da hovedrettene ble brakt til bords , hadde de fortsatt vært opprømt av de originale , men nesten sjokkerende vellykkede smakskombinasjonene . 
Robinsons første reaksjon på synet av entrecôten hadde vært at den var stor , der den dekket en underskog av spinat , blank sjalottløk , steinsopp og halve , smørstekte mandelpoteter . 
Nærkontakten med smak og konsistens hadde ikke på noen måte dempet entusiasmen . 
Også Fredags kyllingbryst og -lår hadde gjort et godt førsteinntrykk , og slik den ene servitøren hadde lovet , viste den new zealandske pinot " noir'en " Cloudy Bay seg som en passende følgesvenn til begge rettene . 
- Faktisk ganske fyldig og balansert , mente Fredag . 
- Mye mindre saftogvann-aktig enn selv ganske kostbar pinot noir kan være . 
SW20s meny er satt opp i et 3x3-rutemønster der den øverste vannrette linjen viser tre forretter , den mellomste tre hovedretter og den nederste tre desserter . 
De tre loddrette linjene leses som tre anbefalte tre-rettere , men det står gjestene fritt å kombinere etter behag og eventuelt bytte ut diagrammets enkeltretter med valg fra en klassikermeny . 
- Fikst , mente Robinson , som avrundet med myk , mørk sjokolade , banan , marengsbiter og vaniljeis , som godt kunne smakt mer vanilje og mindre is . 
- Selv om menyen ikke er stor , virker den gjennomtenkt og fristende . 
Fredag samtykket , og sa seg fornøyd med sin crême catalan og sitrussalat . 
- Selv om den nesten ble i syrligste laget , lød dommen . 
- Men salt eller syre , så oppfatter jeg SW20 som et supert sted . 
La du merke til hvordan de to servitørene beholdt roen og ikke glemte oss et sekund da det store selskapet ankom og ga dem mer enn nok å gjøre ? 
Det er sånne detaljer og alle de gode smakene som gjør at jeg går tilbake til et sted , og hit kommer jeg til å gå om igjen . 
So long , SW20 ... ? 
The Crossroad Club : 
Er det fanden sjøl som står ved grillen ? 
Mørk moro i Maridalsveien . 
- Her lukter det køl , snerret Robinson . 
Nesevingene dirret , blikket feide usikkert over det svartmalte lokalet nederst i Maridalsveien . 
Det var ingen tvil om at kokken hadde fyrt opp grillen . 
En grov , gammeldags eim som du bare kan drømme om å nyte fra en gassgrill . 
- He-he . 
Skulle tro fanden sjøl står i dypet her og fyrer , sa Fredag og tok et dypt magadrag av den iskalde pilsen . 
For et merkelig sted å ha en restaurant . 
The Crossroad Club ligger i en rundkjøring , med en ubetjent bensinstasjon som nærmeste nabo . 
Rett nok i utkanten av Grünerløkka , hvis vi skal være litt rause , og med den legendariske musikkscenen Blå et steinkast unna . 
Har historie 
Men lokalet har en historie . 
Her lå Christiania Bryggeri , grunnlagt i 1855 . 
- Så disse mursteinsveggene er nok godt marinert i øl , sa Fredag . 
Menyen passer sultne og sosiale mennesker . 
Enkel og prioritert meny , rik ølmeny , morsomme drinker . 
Dette er for mennesker som elsker det amerikanske - med retter som Memphis pork ribs , Chicken Maryland og Mama ? s corn bread . 
Ja , takk alt sammen 
- Jeg vil ha alt , brummet Robinson og banket pekefingeren i « Family Pickings » på menyen - det beste av kokkens eget utvalg . 
Lokalet er spennende . 
Høyt under taket , gammeldags . 
En stor og solid bardisk dekker nesten den ene veggen . 
- Hva er det , spurte Robinson og pekte på scenen . 
Den var full av instrumenter . 
Musikksted 
- Glemte jeg å si det ? 
Det er konsert her i kveld . 
Dette er et musikksted , sa Fredag . 
Det var tydelig at det var . 
For musikken var så høy at det knapt gikk an å snakke . 
Selv om den kom fra et høyttaleranlegg og det knapt var gjester i lokalet . 
- Jeg ber dem skru ned , sa Robinson og vinket på kelneren . 
Hun skrudde ned et umerkbart hakk . 
- Vil folk spise i fred , bør de komme før konserten , mente Fredag . 
Saftig og smaksrikt Irritasjonen forsvant da maten kom . 
Kylling , pulled pork , spreke , spicy pølser , grillet mais , bakte bønner . 
- Herre min hatt . 
Dette smaker , sa Fredag mens blikket danset grådig over maten . 
Ribbeina var saftige og balanserte lekent mot en småbrent ytterkant . 
Kyllingen var nydelig smaksrik og krydret , pølsene sparket på tunga . 
Sterke saker , men fint balansert med søtt maisbrød og bakte bønner . 
Og klassikeren Mac N Cheese , yammi . 
Det absolutte høydepunktet var bakte søtpoteter med sirup og rosiner , som Fredag bestilte ekstra . 
Et lite minus for vannete cole slaw , et så viktig tilbehør bør være finjustert . 
Hopp rundt på brettet 
- Dette var faktisk veldig godt , sa Robinson . 
- Jepp . 
Også er det morsomt å spise , svarte Fredag . 
- Du kan liksom hoppe litt rundt på brettet og veksle mellom smakene . 
- Men du , sa Robinson med munnen full av bønner . 
- Det er jo faktisk kantinebrett vi sitter og spiser av ! 
Det var stille i tre sekunder . 
Før de bestemte seg for å la det passere . 
For maten var solid . 
- Men det burde vært ei godt brukt trefjøl med svimerker og inskripsjoner . 
Dette stedet har en kul atmosfære og de tjener på å være gjennomført , mente Robinson . 
- Nå vil jeg ha is , forkynte Fredag . 
De hadde forsøkt å døyve krydderet med nok en kald øl etter maten , men nå måtte det andre midler til . 
Hjemmelaget is 
- Vet du hva ? 
Dette er et artig sted . 
Det er som å være i en annen verden , sa Fredag og tørket munnen med håndbaken . 
Det virket liksom riktig her . 
Robinson kikket på kvitteringen . 
Den endte opp på tretten hundre kroner . 
- Mye matglede for pengene . 
Men grillkokken fyrer hardt . 
Jeg tror jeg må henge jakka til lufting . 
Velg en tag for type anmeldelse ! 
En av disse : 
Ujålete inder 
Alt var bedre enn sist gang vi besøkte Riwaj , men ikke godt nok til å forsvare prisnivået . 
Noen ganger er ingen ting ålreit . 
Da Robinson og Fredag besøkte Riwaj for et drøyt år siden , endte det med massiv skuffelse over mat og service . 
Men sånt kan skje den beste , og mange har skrytt av denne indiske nykommeren i de gamle lokalene til Sult på Grünerløkka . 
Så spisevennene tok mot til seg , og ga restauranten en sjanse til . 
Denne gangen gikk det atskillig bedre . 
Robinson og Fredag fikk bord ved et av de store skyvevinduene i det hyggelige lokalet , og det var fortsatt varme nok i høstlufta til at de var trukket fra så man både kunne se og høre folkelivet på Løkka . 
Det var stadig folk innom for å hente take away — som denne hverdagskvelden må ha stått for en like stor del av omsetningen som gjestene i det halvfulle lokalet . 
En sjenerøs bunke papadam med det tradisjonelle tilbehøret dukket raskt opp , og vennene bestilte sjenerøse 0,7-liters flasker med indisk Chakra-øl . 
Forrettene kom også raskt på bordet . 
Mens de smakte , stusset Robinson litt over at flere restaurantanmeldere har omtalt Riwaj som noe nytt og « moderne » i byens tilbud av indisk mat . 
Som det meste på menyen , er både Onion Bahjia , frityrstekte løkringer laget med linsemel , egg og urter ; og Samandri Rattan , kongereker marinert med chili , rosmarin og safran , gamle travere i det indiske kjøkkenet — og fast inventar på flere andre indiske steder i byen . 
Løkringene var meget gode , mens kongerekene hadde vært det om kokken hadde vært noe mer forsiktig med saltet . 
Begge rettene var temmelig fantasiløst anrettet på oppklippet salat med snittet agurk og appelsinskiver — omtrent så lite moderne det går an å få det . 
- Det er riktignok et par litt utradisjonelle ting på menyen , men dette stedet er vel egentlig mer ujålete indisk enn egentlig moderne indisk . 
En slags tredje kategori , som verken har respatex-preget fra de rimelige stedene på Grønland eller det litt overpyntede etnisk kitsch-preget til noen av de mer eksklusive familiedrevne indiske restaurantene . 
På Riwaj er bordene uten duker , møblene uten utskjæringer , og lokalet ikke mer pyntet med indisk kunst og håndverksgjenstander enn at det etter en rask ryddeaksjon ville kunne huse et kjøkken av en helt annen nasjonalitet . 
Den hyggelige og oppmerksomme kelneren var nyansatt , og hadde ikke kunnskap om alt på menyen . 
Dermed var det ikke så mye hjelp å få med hovedrettene , men Robinson gikk for Buttered chicken , mens Fredag tok sjansen på Riwaj Sharabi Gosht , lammekjøtt kokt i karrisaus med whisky . 
Kyllingen med den fete , aromatiske sausen basert på blant annet løk , fløte , kokos , mandler , smør og sennepsfrø var god , men ikke den beste varianten Robinson hadde smakt . 
Det var aldri noe spørsmål om ønsket styrkegrad — kanskje det er dét som menes med moderne indisk ? — og i dette tilfellet hadde kokken vært litt for gjerrig med de sterke krydderiene . 
Fredags lam var , i likhet med forretten , i overkant salt , men ellers meget velsmakende , med rike , mørke toner og det lille preget av whisky . 
Tilbehøret besto av ris , verken mer eller mindre . 
Den var litt tørrere enn den burde være , og litt mindre varm . 
Nanbrødet med hvitløk de hadde bestilt til var temmelig lite til å forsvare prislappen på 55 kroner , og kunne heller ikke konkurrere smaks- eller teksturmessig med det som kommer ut av tandooriovnen på for eksempel Jewel of India i Oscars gate . 
Men mette ble de . 
Så mette at de sto over dessertene , erfaringsmessig det indiske kjøkkenets akilleshæl , og nøyde seg med to kopper helt grei espresso fra automat . 
Den store , italienske espressomaskinen av den gamle skolen sto dessverre avslått og ubrukt ved siden av . 
- Rett skal være rett . 
Alt er bedre enn sist , og magen rumler ikke faretruende denne gang . 
Men det er fortsatt et stykke igjen til det beste man får av indisk her i byen . 
Og med hovedretter til over 200 kroner legger de seg så høyt i pris som indisk restaurant at jeg synes man burde kunne forvente enda litt bedre , både av smaker og tilbehør , fastslo Fredag . 
- Ja . 
Det blir nok Jewel of India igjen neste gang . 
Hvis vi ikke skal prøve den gamle traveren Mother India oppe i Pilestredet , da , istemte Robinson . robinson & fredag ; @ dagbladet.no 
Velg en tag for type anmeldelse ! 
En av disse : 
Minus hos +39 
De kaller seg italiensk gourmetrestaurant , men verken mat eller service når opp til ambisjonene . 
De kaller seg italiensk gourmetrestaurant , men verken mat eller service når opp til ambisjonene . 
Minus hos +39 
Tekst : 
Robinson og Fredag 
Det var ingen ting å si på velkomsten da Robinson og Fredag åpnet døra til +39 , den nyåpnede italienske restauranten der man i sin tid fant sushibaren Fuji på Skillebekk . 
Joviale velkomstrop på italiensk strømmet ut fra vinbaren på gateplan . 
Men Robinson og Fredag skulle ned i kjelleren , der restauranten serverer det den selv kaller « italiensk gourmet » . 
Lokalet er i dus muldvarpfarge , med store designlamper og en litt upersonlig eleganse . 
En hverdag ved 20-tida var det relativt langt mellom gjestene . 
Hovmesteren kom raskt med to sorter hjemmebakt lyst brød , smakssatt med tomat og oliven . 
Brødet var godt , men hadde vært bedre med olivenolje til . 
Robinson og Fredag fikk aldri tilbud om prosecco eller annen aperitif mens de studerte spisekartet . 
Det ble ikke sagt et ord om menyen , verken av hovmester eller kelner . 
Det var i det hele tatt påfallende lite italiensk jovialitet og personlig engasjement å spore . 
Spisevennene måtte stole på egen dømmekraft , og gikk for gourmetmenyen til 750 kroner for fem retter . 
Da Fredag spurte om det var mulig å bytte ut suppen med en annen suppe fra à la carte-menyen , svarte kelneren først at det var « very difficult » , før han noe motstrebende lovet å spørre på kjøkkenet . 
Jo , da , det skulle da la seg gjøre , viste det seg . 
— Det skulle da også bare mangle , mente Fredag . 
Spisevennene gikk for vinmenyen til 490 kroner . 
En Masi Modello delle Venezie 2012 , en helt ordinær , fruktig hvitvin priset til 105 kroner på Polet , var ikke akkurat en flying start . 
På spørsmål om hvilken drue den var laget på , svarte kelneren uten omsvøp at han ikke visste . 
Mer kyndige kolleger ble heller ikke konsultert i sakens anledning . 
Den første retten var grillet scampi i mynte med tomat- og eggplantebru-schetta . 
Kelneren plasserte retten på bordet uten noen form for presentasjon . 
Slik var det gjennom hele måltidet : 
Ikke et ord om maten som ble servert , aldri et spørsmål om hvordan det smakte . 
Scampien var fint grillet , men retten manglet både syre og krydder . 
Fredag oppdaget også litt seint at halvparten av rekene var anrettet « à la hummer » — med skallet på . 
Robinsons suppe på favabønner med spinat og olivenkrutonger smakte godt , men var ikke helt varm . 
Det var Fredags suppe på kikerter med torsk og Maltagliata-pasta , men den manglet til gjengjeld — igjen — både syre og salt . 
I Robinsons suppe forekom spinaten i form av slappe , lange , hele blader og stilker , som hang trist og udelikat ned fra gaffelen . 
Robinson trøstet seg med et glass fin Lamelle Chardonnay fra ll Borro . 
Neste rett kom altfor fort . 
Men raviolien , fylt med Taleggio-ost , var perfekt al dente . 
Broccolipureen manglet derimot salt . 
Så var det tid for hovedretten , helstekt ytrefilet av okse med kantareller , cherrytomater og små potetbåter . 
Kjøttet var helt rødt i kjernen , og Fredag slet litt : 
— Når de steker kjøttet så lite , burde de informere om det , og gi gjestene mulighet til å velge lenger steketid , sa Fredag . 
Men kjøttet var smakfullt , og satt fint med store mengder kantarell . 
Men retten ble noe tørr . 
Desserten , tiramisu med sjokoladeis og puffet ris , kom ett minutt etter at de uspiste restene av hovedretten var ryddet ut . 
Hadde betjeningen det travelt med å komme seg hjem ? 
— Dette er den mest syden-aktige varianten av en tiramisu jeg kan huske å ha spist , sa Robinson . 
— Og dessverre en av de minst gode , supplerte Fredag . 
Noe tilbud om kaffe eller avec kom aldri . 
Skjenkingen av drikkevann hadde stanset midtveis i måltidet . 
Robinson snurret ettertenksomt på glasset med dessertvin : 
— Det er litt trist , men jeg tror faktisk denne Moscato di Astien var kveldens høydepunkt . 
På vei ut hadde betjeningen anrettet seg med laptop i gangen mellom toalettene og trappa opp . 
Det var ikke snakk om å reise seg da gjestene passerte . 
— I Italia er mange av de beste restaurantene ujålete med stil . 
Her er det snarere litt jålete uten stil , sa Robinson , mens muntre « arrividerci ! » - rop fulgte dem ut på gata fra vinbaren . 
Det er nok den man bør besøke for en italiensk opplevelse på Skillebekk . robinson & fredag @ dagbladet.no 
Mangler glød : 
Robinson og Fredag ble møtt med skuffende lite italiensk engasjement på Restaurant +39 i Oslo . 
Velg en tag for type anmeldelse ! 
En av disse : 
Dyrt , men deilig 
En hamburger kan være så mye , mye mer enn McDonalds og Burger King . 
Og så mye , mye dyrere . 
- Burger is the new black . 
Fredag slo det bastant fast , og det er vanskelig å argumentere mot at den høyt elskede , men også dypt foraktede retten , er noe av det hippeste du kan spise i Oslo akkurat nå . 
Men selv om slektskapet til de amerikanske , fabrikkaktige serveringsstedene er åpenbare , er det vesentlige ting som skiller den nye generasjonen av burgersjapper , unnskyld , restauranter , fra sine høylytte og dominerende slektninger . 
« Please note that all our burgers are freshly made in our own kitchen , with the best ingrediens possible » , leste Fredag høyt fra menyen til Burger Joint , den nyeste av sitt slag i hovedstaden . 
Den ligger i et trangt kjellerlokale på Aker Brygge , med plass til en håndfull eller to spisegjester . 
Dette er ikke et sted man tilbringer timesvis , her er det inn og spise og ut igjen . 
- Best mulig ingredienser , sa Fredag og nikket anerkjennende . 
- Gåselever , trøffelolje , parmesan , røykt cheddar , eplecoleslaw , blåostdressing ... 
Ikke noe å si på det , nei . 
- Men prisene derimot , sa Robinson og plystret megetsigende . 
- 200 gram burger til 300 kroner . 
Det må være Norgesrekord . 
Om ikke verdensrekord . 
Foruten brød og nykvernet oksekjøtt består « The Fifth Taste » av trøffel- majones og -glace , karamellisert løk og stekt foie gras . 
290 kroner er ikke representativt for resten av burgerne , som alle ligger mellom 136 og 195 kroner . 
- Det er heller ikke akkurat rimelig , men alt er som kjent relativt . 
Det er en regel som sier at man får det man betaler for . 
Jeg har i hvert fall bestemt meg for å sikte mot øverste hylle og gå for luksusvarianten , sa Robinson . 
Og la til : 
- Når jeg først er i gang , tar jeg gjerne også pommes frites med trøffelolje og revet parmesan . 
Fredag valgte Bacon Surprise , menyens mest populære , ifølge mannen som tok imot bestilling og betaling bak bardisken . 
Som tilbehør valgte fredag potetchips med rosmarin og hvitløk , eller « Continental Fries » , som det står i menyen . 
Den amerikanske inspirasjonen er også tydelig i interiøret - bar og kjøkken ligger bak en halv sølvfarget bil , ut av høyttalerne strømmer det amerikansk sørstatsrock og på en diger tv-skjerm i hjørnet går en klassisk « Saturday Night Live » -sketsj med John Belushi og Dan Aykroyd ( som burgerkokker ) på evig rundgang . 
- Men fatølet er i hvert fall norsk . 
Og godt , slo Robinson fast , og tok en slurk Pale Ale fra Amundsens bryggeri . 
Velg en tag for type anmeldelse ! 
En av disse : 
Robinson og Fredag hadde fått plass ved enden av et bord der det allerede satt andre sultne sjeler . 
Å dele bord er kanskje uvant for mange nordmenn , men ganske hyggelig . 
Samtalen ble imidlertid ganske fort avbrutt , for kort etter kom maten . 
Fredag tok en bit . 
Tygget . 
Tenkte . 
- Vel . 
Det skal godt gjøres å framstille et hamburgerbrød som er både tørt og seigt på en gang . 
Bortsett fra det smaker burgeren fortreffelig . 
Saftig kjøtt , perfekt stekt , smaksrikt tilbehør bestående av smeltet sveitser , sprøstekt bacon , stekt sopp og grillet løk — jo , dette er bra . 
Et bedre brød , og det hadde vært en klar femstjerners , sa Fredag . 
- Må nok si meg enig , både i kritikken av brødet og lovprisingen av alt det andre . 
Foie gras gjør seg bra på burger , og den karamelliserte løken er fantastisk . 
Trøffelmajonesen merker jeg ikke så mye til , men det kan være at den blir satt i skyggen av frites ? en som har fått en rikelig dash av trøffelolje . 
Og som for øvrig har perfekt konsistens og nyyyydelig smak . 
- Men 300 kroner for en burger . 
Er det verd det ? lurte Fredag . 
- Jeg tror kanskje ikke det - i hvert fall ikke for ofte . 
Jeg hadde ikke hatt noe imot det , men jeg tror nok lommeboka mi hadde protestert ganske raskt. robinson & fredag ; @ dagbladet.no 
Robinson & Fredag på nye Jewel of India : 
Grønnsaks-spisere fortjener bedre God service , hyggelig stemning , velsmakende mat og spennende desserter mer enn redder middagen . 
Båtene ligger tett på Ganges og menneskene vrimler under Varanasis eventyrspir . 
- Det er nesten som om du hører lydene , mente Robinson og fortapte seg i fotografiet som dekker langveggen hos Jewel of India , mens papadams dyppet i raita , myntesaus og mangochutney , som ble satt på bordet samtidig med menyen , gikk ned på høykant . 
Jewel of India har lenge vært sett på som en av de beste indiske i Oslo , med beliggenhet Frogner . 
For et drøyt halvår siden åpnet de en ny filial på « Nordpolen » , nærmere bestemt Sandaker , i lokalene der Restaurant Victor har regjert i årevis . 
Og med okergule vegger og rikelig mengder indiske « kunstskatter » er stemningen satt . 
- Den eksotiske reisen de lover på nettsida , kan begynne , sa Robinson og startet det møysommelige arbeidet med å velge mat . 
Møysommelig fordi menyen er så rikholdig . 
Punjab-provinsen nordvest i India er inspirasjonskilde både når det gjelder mat og interiør , en provins som er kjent for store variasjoner , og menyen er full av både klassiske og mer moderne retter . 
Liten forrett , masse smak Servitøren var raskt ute med å tilby drikke til turen , og mens Fredag hadde tatt på seg å være kveldens sjåfør , og gikk for alkoholfritt øl , mente Robinson sommerkvelden burde få følge av et glass bobler , og ble servert en tørr Pasqua prosecco . 
En vannmugge sto til disposisjon på bordet og i bakgrunn , på lav styrke , tonet indisk musikk . 
- Lammebiter marinert i kardemomme , kanel og ingefær . 
Jeg starter der , fastslo Fredag , og angret ikke da en tallerken med et par delikate lamme-carrés , fulgt av en grønn salat kom på bordet . 
- En liten forrett med masse smak . 
Tamarindsausen ved siden av er deilig søtsterk , salaten er vel ikke særlig indisk , men funker bra , konstaterte Fredag . 
Robinson gikk for hvitløk som følgesvenn . 
Først i form av marinerte kongereker . 
- Saftige og med en distinkt hvitløksmak sammen med en god porsjon salat der agurkbitene er mange og roer ned det sterke . 
Og det stoppet ikke der . 
Til hovedretten fulgte Garlic Chicken . 
Små , møre kyllingbiter , også disse med mye smak av hvitløk . 
- Ingefær og sitron tilfører en frisk syrlighet . 
Nydelig , smattet Robinson og applauderte at kyllingen kom med ulike melonbiter . 
- Sausen derimot , smaker i retning av tikka masala , og overdøver kyllingen . 
Den passer best til risen , sa Robinson og tok en slurk av glasset med en Faustino som servitøren mente var rund og fyldig nok til å balansere smaken av hvitløk og krydder . 
- Den føles litt for tynn og spinkel , men indisk mat , vin og min gane er en komplisert trekant , var Robinsons mening . 
Overkokte grønnsaker 
Det indiske kjøkken er kjent for vegetarretter , og Fredag prøvde seg på seg på en av restaurantens spesialiteter , Kolhapuri Mix Vegetables i styrke medium pluss . 
- Delvis nedtur . 
Sausen og grunnsmaken er god . 
Men teksturen , konsistensen og smaken på grønnsakene enten det er okra , gulrot eller løk er den samme . 
Alt oppleves som overkokt . 
Litt veikro-følelse , var Fredags dom . 
Tilbehøret var det ikke noe å si på : 
Brun , luftig ris , og nystekte nanbrød , myke , bulkete og med sprø , deilig hinne . 
- Jeg er egentlig altfor mett til å orke dessert , fastslo Fredag , men etter en titt på menyen tok søtlysten overhånd . 
Søt og god avslutning 
- Nå leverer kjøkkenet igjen . 
Pistasj- og kardemomme-isen er søt , med skikkelige nøtte- og krydderbiter . 
Kombinert med ni forskjellige frukter og bær gir det en smak av varm indisk sommer , kombinert med den friske norske , smilte Fredag . 
Kesar Phirni eller « festival dessert » pirret fantasien til Robinson . 
- En krydret og frisk variant av riskrem , sa Robinson og henga seg til veggfotografiet . 
- Gjester som spiser alene skal føle seg som en del av fellesskapet , forklarte servitøren . 
- Det føles i hvert fall som om jeg har spist for hele fellesskapet , mente Robinson , mens Fredag var noe mer kritisk . 
- Jewel of India har klart reisen nordøst : 
God service , hyggelig stemning , velsmakende mat og spennende desserter . 
Men kjøkkenet bør skjerpe seg på grønnsaker og koketider . 
Grønnsakspisere fortjener bedre . 
Velg en tag for type anmeldelse ! 
En av disse : 
Knapt 1700 kroner for et tvers gjennom fransk-rustikt måltid er og blir suverent Le Benjamin gir deg våren på fransk til prisen av halve flybilletten . 
Robinson og Fredag hadde for moro skyld sjekket flybilletter til Paris denne helgen , og Norwegian tilbød å frakte dem tur-retur den franske hovedstaden for drøyt tre tusen kroner . 
- I tillegg ville vi ha forårsaket et karbonutslipp på nesten et tonn ved å reise luftbårent til klimaavtalens hjemby , påpekte Fredag . 
Robinson ristet på hodet . 
Og smilte . 
Kortreist storbyferie 
- Nei , takke seg til kortreist storbyferie , en exquisite smak av Saint-Germain , Montmatre og Marais på Grünerløkka . 
De hadde ikke akkurat flanert langs Champs-Elysees , men ankommet Le Benjamin via beskjedne , lille Søndre gate . 
Til et hardt tilkjempet , forhåndsreservert bord i de trange , brasserie-enkle lokalene . 
Stikkord : 
Ingen hvite duker , kandelabre eller sølvbestikk , bare pinnestoler , mursteinsrøde vegger . 
Og yrende liv . 
- Fem år etter åpningen tyder populariteten på at Le Benjamin holder koken , hvisket Fredag . 
Mens Robinson lukket øynene . 
Nettopp det var det jo opp til ganen deres å bedømme . 
Sprellferske østers 
Og akkurat nå ble den eksponert for fem sprellferske østers Fines Claires no . 
3. Servert på knust is , med en mulighet for en skvis sitron attåt , alternativt litt rødvinsvinaigrette med sjalottløk . 
- Så sublim sjømat bør man ikke besudle med noe som helst tilbehør , mente Robinson og smattet i seg bløtdyrene naturelle , bare akkompagnert av en frisk riesling fra Alsace i glasset . 
Fredag satt dypt konsentrert med sin første munnfull escargot og kunne konstatere at snegler a la Benjamin smaker mildt , med konsistens som litt seig sopp , løftet av en silkemyk hvitløksmousseline , ifølge servitøren tilberedt som en slags crème brûlée med rause mengder smør , egg , fløte , hvitløk og persille . 
Uten fiksfakseri 
Den nærværende vennlige servitøren anbefalte en syrah fra Nord Rhône 
- Graillot Crozes Hermitage - som fyldig drikkefølge til Robinsons hovedrett . 
Et brasserie er ikke stedet for grenseoverskridelser eller fiksfakseri , derfor lå det nå et bunnsolid stykke entrecôte på tallerkenen . 
Pepperpreget og smaken av lær og urter i rødvinen matchet oksekjøttet fullkomment , sammen med tynne , smeltende skiver av oksemarg , fritert hvitløk og grillet hjertesalat . 
Gratinerte poteter med et ostedryss av Comté fra Jura-fjellene ble servert i en søt mini-stekepanne av smijern . 
Røkt , dampende , saftig 
Hva med svineknoken til Fredag ? 
Kjøtt det også , men på en helt annen måte . 
Røkt , dampende saftig , med syrlig tilbehør av syltet savoykål , to ulike Dijon-senneper , sprøstekt svor , stekte poteter og selve definisjonen på Béarnaisesaus , servert i separat skål for individuell dosering . 
Noe som , i Fredags tilfelle , betød mye . 
- Jeg kunne gått til Nordpolen og tilbake på den energien jeg får tilført nå , sukket Fredag , på en tilfreds måte . 
Gode vinforslag 
Hadde servitøren rett i at en tanninfattig pinot noir fra Burgund kledde knoken ? 
Joda , den litt hemmelighetsfulle , bleke rødvinen var myk i munnen , med en subtil eleganse som bare ble bedre for hver slurk . 
En fruktig riesling kunne også hatt sødme nok i seg til å hamle opp med det røkte svinekjøttet . 
Knapt 1700 kroner for et tvers igjennom fransk-rustikt måltid , rundet av med håndlaget petit fours - mørk sjokoladekonfekt , fudge , hjemmelaget marshmallow og solbærmakron - og en sorbet av Grand Marnier med sitrusfrukter og Champagne , helt over dessertskålen ved bordet . 
Det er og blir suverent . 
Eller , som Robinson valgte å oppsummere matopplevelsen etter å ha slått opp i lommeparløren : 
- Quel endroit ! 
Velg en tag for type anmeldelse ! 
En av disse : 
Klassikeren 
Det er kanskje ikke byens mest innovative gourmetrestaurant , men med Terje Ness tilbake har kvalitet i alle ledd . 
- Noen vil kanskje kalle det å kjøre « safe » . 
Andre vil kalle det kontinuitet , sa Robinson og nippet til et glass Pol Roger champagne mens spisevennene studerte menyen i den mer eksklusive delen av restauranthuset som også rommer en mer uformell bar og grill . 
Etter den overprisede buklandingen med Onda Mezzanine på Aker Brygge er seriegründeren Terje Ness for alvor « hjemme » igjen , med fullt fokus på restauranten han skaffet en Michelinstjerne og så forlot etter konflikt med eierne i 2004 . 
Ti år seinere er menyvalget ukomplisert : 
Enten dagens meny , en fireretter til 795 kroner , eller en åtte retters smakingsmeny til 1195 kroner . 
- Smakingsmenyen må jo være det beste kjøpet , selv om den koster flesk . 
Det er den som viser bredden i Ness " ' " kjøkken , mente Fredag , med uangripelig logikk . 
Da måtte det bli slik for begge , forklarte den meget hyggelige og service-innstilte hovmesteren , ellers ville Robinson bli sittende uten mat i nær to av de fire timene det tar å spise seg gjennom det som egentlig er rundt regnet femten serveringer . 
På bordet kom først en serie appetitt-vekkere . 
Særlig to utmerket seg ; fritert svor med pulled pork og dryss av ibericoskinke , og sjøkreps med fennikelskum . 
Siden Robinson og Fredag var der sist , har Oro fått mørkere vegger som lyses opp av et par gedigne lysekroner . 
Runde bord med hvite duker og komfortable røde stoler med vipp i ryggen danner en passe eksklusiv ramme for maten fra det åpne kjøkkenet innerst i lokalet . 
Robinson og Fredag ba om å få dele en vinmeny til 1105 kroner , det var tross alt jobb dagen etter . 
Ikke noe problem . 
Det første halve glasset med Nettaro , en hvit sicilianer , satt fint med små terninger av grillet hjortetartar med løk , pepperrot , eggeplomme , estragon og brødchips . 
- Perfekt balanse mellom smaker og teksturer . 
Friskt , lett , litt norsk og litt fransk i stilen , slik man venter fra Ness , sa Fredag . 
En rett med reker , kamskjell , løyrom og grønn chili var en « rekecocktail » for viderekomne , med perfekt vinfølge av Riesling fra Thomas Haag . 
Deretter var det enda et nivå opp . 
Lekre , flakede stykker av kritthvit torsk fikk følge av jordskokk på tre måter ; syltet , som puré og i ristede flak . 
På toppen : 
Et dryss av svart trøffel som godt kunne vært mer sjenerøst . 
Occhipinti SP68 , en rød naturvin fra Sicilia , var perfekt vinfølge . 
Måltidets høydepunkt var piggvar med kyllingconsommé , syltet og hardt grillet agurk , små egg av soya , fritert kyllingskinn og avokadokrem . 
- Ren innertier , konstaterte Fredag . 
Grillet foie gras , syrligsøtt balansert av eple , sherryvinaigrette og granat-eplefrø , var på samme nivå . 
En hvilerett med fenikkelgranité , kjørvel og et dryss av Fisherman " 's " Friend - var derimot mer morsom enn minneverdig god . 
Selve hovedretten var rosastekt ande-bryst med sjy , servert med andeconfit pakket i savoykål , skorsonerrot , ertepuré og krokett med foie gras og trøffel . 
Velg en tag for type anmeldelse ! 
En av disse : 
- Godt , men kanskje litt traust og tungt så langt ute i menyen ? mente Robinson . 
Om hovedretten viste Ness " ' " forankring i det klassiske og avstanden til de yngre konkurrentene i « det nye nordiske kjøkkenet » , var osteretten mer leken . 
En fondue av smeltet Taleggio og Roquefort , med ristede macadamianøtter , skiver av grissini og biter av kvede . 
- Deilig å slippe den klassiske ostetallerkenen . 
Men jeg orker ikke spise opp , sukket en stappmett Fredag . 
For det skulle jo være plass til dessert . 
Først en frisk og lekker blåbærsorbet , deretter en tallerken med nougat , svampete sjokoladekake , glaserte hasselnøtter og melkeis , servert med en Churchill 2007 årgangsportvin . 
Smakskombinasjonen satt som et skudd , men retten ble kanskje en anelse tørr med den lille iskula som eneste fuktige element . 
Det var en av meget få og små innsigelser i løpet av en lang og hyggelig kveld , med prikkfri service og kvalitet i alle ledd . 
Regningen kom på 4200 kroner inkludert tips , men med halv vinmeny . 
- Jeg blir ikke overrasket om det vanker en ny stjerne til Ness , konstaterte Robinson . 
robinson & fredag ; @ dagbladet.no 
Luksusduell : 
Vinneren er kongen blant sjusetere 
Vi har testet Lexus RX450h L mot Volvo XC90 T8 . 
Forskjellene er store . 
Lexus har strukket sin Luksus-SUV RX og lagt til en ekstra seterad . 
Vi lar den prøve seg mot selve kongen blant sjusetere , den minst like luksuriøse Volvo XC90 . 
Vi tok med oss 6 voksne for prøvesitting . 
Utvalget av sjusetere er etter hvert blitt enormt . 
Ikke bare i MPV og kassebilsegmentet . 
Nå begynner de å florere av SUVer med plass til sju også . 
Volvo XC90 er en av de få som leverer tredje seterad som standard i kombinasjon med ladbar hybrid , faktisk den eneste , og da løper nordmenn mann av huse for å kjøpe , selv om prislappen blir en million kroner . 
Nå har den fått en konkurrent fra Lexus . 
Den har riktignok ikke ledning , men er til gjengjeld så mye billigere at du har rikelig med bensinpenger . 
Volvo XC90 Hele Norge sto på tuppa og ventet på XC90 da den ble lansert i 2015 . 
Da var den svært populære første generasjonen overmoden for bytte . 
Generasjon to staket ut en helt ny vei for Volvo og siden har den svenske bilfabrikanten spyttet ut en rekke nye modeller , basert på designfilosofien til den største bamsen . 
Både V8 og V6 ble fjernet fra programmet . 
SUVen ble plutselig mye dyrere og ble bare tilgjengelig med toliters motorer . 
Til gjengjeld kunne plutselig Ola Nordmenn med midler i innerlomma kjøpe 7-seters familiebil med 407 hester . 
Og gjett om de gjorde . 
Fra lansering seint 2014 frem til 31 desember 2017 er det solgt 4462 stykker . 
Det er en omsetning på rundt 4,5 milliarder kroner . 
Og det gjelder BARE den svindyre T8 . 
Men det finnes gode grunner for at salgstallene holder seg skyhøye . 
Interiøret er så luksuriøst at selv Mercedes føler seg truet . 
Volvo var første ut med stor skjerm og de gikk egne veier med format . 
Operativsystemet Sensus er ulikt alt annet og krever litt tilvenning før man er dus med det . 
Alle hovedgrupper er tilgjengelig på skjermen og dypdykk i navi , telefon og radio er gjort på et tastetrykk . 
Andre innstillinger nås enkelt med sveip til venstre eller høyre . 
Men vi saver fortsatt presets for radio og knapper for temperatur . 
Digitalt instrumentpanel er standard og et forbilde til etterfølgelse for mange , bortsett fra markedets mest uforståelige kjørecomputer . 
I hysteriet etter å fjerne knapper , burde man droppet menyhjulet for kjøreprogram , som uansett blir stående på forhåndsvalget hybrid , og startknappen . 
Gjerne Glasstaven fra Orrefors til å gire med også . 
Plassen kunne vært brukt til dobbelt så mye oppbevaring , for det er fet forholdsvis lite av . 
Mange vil nok irritere seg over at man må trekke og dytte spaken to ganger i retningen man vil kjøre . 
Tullete , men det blir en vanesak . 
Men tross alt , blir man i godt humør når setene har rikelig med justeringsmuligheter , rattet kommer nok i mot deg og baksetene kan flyttes langt for å sikre kongeplass bak , stort bagasjerom eller fin plass til de bakerste . 
Så god plass er det Volvo overbeviste som sjuseter i første generasjon . 
Det ble ikke dårligere i dagens XC90 . 
Du kan fint fylle bilen med personer på 180 cm . 
Det er slett ikke dårlig . 
Særlig siden vi her snakker om en ladbar hybrid som trenger å få plassert elektronikk , batteri og bensintank . 
Nå er riktignok bensintanken ikke blant de aller største . 
Vi lokket med oss seks fullvoksne passasjerer for en prøvesitting . 
Innsteget i baksetet er ikke blant det enkleste for voksne , men man kommer inn , om ikke veldig grasiøst . 
Det finnes egen spak på andre seterad som tilter frem seteryggen og lar den skli på skinnene . 
Når man først har satt seg , er det faktisk plass nok , også til hodet . 
Benplassen avhenger av vennskapet til de på andre seterad . 
Tre i midtraden blir i snaueste laget , spesielt for midtpassasjeren , selv om Volvoen er både bredest og høyest i testen . 
De har komfortutsyr som varme i de to yttersetene , egen klimasone og to koppeholdere , dersom man er to . 
De to foran sitter på Businessplass med egen massasje . 
Dette er med andre ord en løsning som fint kan funke til og fra treninger for unga . 
Men da hadde jeg skygget unna hvitt interiør . 
Man slår enkelt ned seteradene med spaker i seteryggene . 
Midtsetet tas med en liten stropp . 
Med bakerste seterad blir bagasjerommet flatt . 
Vår bil har ekstrautstyret som holder bæreposene ved å løfte opp en plate i gulvet . 
Volvo har kommet med forbedret versjon av denne i nyere modeller . 
Man får nesten helt flatt lastegulv ved å slå ned andre seterad . 
Slik kjører den 390 hester er ikke hva det er . 
Vogna er tross alt ikke engang to tonn , så dette burde flyttet skikkelig på seg . 
Joda , den er rask nok fra 0 og oppover et stykke , men kraften dabber av og hele seansen med trekking i rattet og et vilt turtall fra en motor som høres ut som den mistrives med oppgaven , frister ikke til hyppig gjentagelse . 
XC90 er tydelig forhjulstrekkorientert og man burde kanskje forventet mer nøytrale egenskaper i millionklassen . 
Firehjulsdriften gjør jobben sin på fremkommelighet , for man merker at bakhjulene hjelper til når det trengs , men balansen i bilen under vanlig kjøring klarer den ikke å bidra nevneverdig til . 
Når du kjører helelektrisk er bilen bakhjulstrukket . 
Men det opplever vi ikke ofte . 
Vi har målt elektrisk rekkevidde til sparsommelige 24 km . 
Det er nesten så man mister lysten til å putte inn ladekabelen , selv om det bare tar 2,5 timer å lade den fra 16 Ampere kurs . 
Lexus RX 450h L Lexus RX 450h kom nesten et år etter XC90 og da kun som femseter . 
Det var først i fjor de tok grepet og forlenget bilen 11 cm ved å gi den lenger overheng og foretok endringer på bakluke og vindusviskerplassering for å få plass til et par ekstra hoder baki . 
De første årene var dette den mestselgende modellen for Lexus med rundt 200 - 250 salg årlig . 
Fra salgsstart 2015 til 31.122018 er det solgt 706 RX . 
Den forlengede L-modellen har ikke bidratt til økt totalsalg . 
Nå er det den mindre SUVen NX som er storselgeren og det knyttes stor spenning til lille UX som akkurat er lansert . 
Men skal du ha en sjuseter , er det RX med en L på slutten du må ha deg . 
Du er aldri i tvil om at Lexus satser Luksus , enn om på sin særegne japanske måte . 
Det er skinn , og sømmer over alt , instrumentpanelet er digitalt og multimedia minner ikke rent lite om BMW sin utseendemessig . 
Midtkonsollen er utstyrt med skipsplank-finish . 
Et absolutt trivelig nedtonet interiør uten ekstra lys og bling og kanskje ikke det mest moderne . 
Føler vi har sett det samme de ti siste åra . 
Nesten litt rart man ikke har massasje i setene på en japansk bil av dette kaliberet . 
Men du har blant annet headup display rett i ruta og avansert klima som nedprioriterer sonene der det ikke sitter noen . 
Det er en overraskende liten kjørecomputer i midten og det finnes det andre og bedre løsninger i dag . 
Vi er ikke glade i den haptiske paden som styrer den store skjermen . 
Den krever at du ser veldig mye på skjermen og har til dels lange avstander å flytte den på skjermen . 
Vi bruker veldig lang tid på kanalbytter med den , men det finnes knapper rundt paden og på rattet du enklere kan bruke . 
Menyene skulle vært enklere å navigere i . 
Man bruker faktisk en del tid på å finne ut av hvordan man finner ting her og det finnes nok av systemer der alt er intuitivt . 
Blant annet sliter vi veldig med å få kartet sentrert dersom man trykker på kartet og visningen låses . 
Talestyringen er på svensk og er utrolig dårlig på å finne adresser . 
De enkleste navnene på telefonkatalogen det klarer den . 
Men dersom det kommer opp en liste med alternativer , må du svare på svensk . 
Det føles veldig rart , spesielt når talen på kartet er norsk . 
Vi snakker tross alt om en premiumbil . 
Billige Ford Fiesta har det på Norsk , og der funker alt helt utmerket . 
Det er en smule irriterende at det ikke står gjenværende distanse når bensintanken begynner å bli tom . 
Det står bare Low Fuel . 
Og selv om RX er proppet full av sikkerhetssystemer er den autonome kjøringen oppsiktsvekkende dårlig og bryter veldig fort ut . 
Den adaptive fartskontrollen er grei nok men mister fort øye på bilene foran seg og da har man en stadig varsling hver gang kjøretøyer blir borte og kommer igjen i form at et symbol som dekker for kjørecomputere hele tiden . 
Det er veldig irriterende . 
Så god plass er det 
Man har nå fått skinner i gulvet på andre seterad som er 16,5 cm lange . 
Det er først og fremst for å kunne komme inn i baksetet og gjøre det levelig der . 
Det er et must å få den så langt frem fordi akselavstanden er ikke blitt lenger på sjuseteren . 
Skal fire store sitte godt i RX , havner seterad to nesten bakerst uansett . 
Undertegnede på 190 cm har ikke sjanse til å sitte bakerst . 
Hodet skaller i taket og midtre seterad går ikke i lås på skinnene fordi bena er i veien . 
De bakerste setene er kun for små barn . 
Men de har egen klimasone med egne knapper til å justere dem med , og opp og nedfelling av setene skjer elektrisk . 
Bagasjerommet med setene nedfelt er ganske enormt , hele 652 liter . 
Med sju seter er det derimot svært lite , kun 211 liter . 
Passasjerene i midten har både USB og varme i setene tilgjengelig . 
Slik kjører den Det beste beviset er den herlige sekssylindrede bensinmotoren som brummer svakt i front . 
Flere japanske produsenter går for den såkalte Atkinson-syklusen på sine hybrider . 
Det vil i korte trekk si at man ikke bruker turbo og tar forholdsvis lite effekt og moment ut av motoren . 
263 hester og 335 
Nm , begge tatt ut på et ganske høyt turtall , er ikke grensesprengende my fra en 3,5 liters V6 , snarere tvert imot . 
Men når den får hjelp av to motorer på henholdsvis 167 og 68 hestekrefter , sitter man igjen med 313 hester og 600 Nm . 
Det er ikke så verst . 
Den store motoren er nesten lydløs , men bidrar med sin gange og sake lydbilde til et luksuriøst inntrykk . 
Mesteparten av kreftene leveres til forhjulene og dessverre opplever vi litt mer enn forventet av trekking i rattet og behov for korrigering når man virkelig vil akselerere . 
Det gjør man forøvrig i Volvoen også . 
Det er litt overraskende , da momentet fra motorene som trekker foran er veldig høyt og at den burde være godt med på å dytte på bak . 
Ellers er Lexus flinke på understell . 
Den føles passe kompakt på veien , samtidig som den svelger dumper på en myk måte . 
Hybridløsningen er vi som vanlig ikke superfornøyde med . 
En elektroniske trinnløse kassa jager opp motoren voldsomt dersom du tråkker på gassen også stusser vi på knappene for kjøremodus . 
EV knappen som skal gjøre det mulig å tvangskjøre elektrisk funker ikke i praksis og vi merker ingen forskjell på Eco , normal og Sport . 
Burde ikke Eco være standardinnstillingen ? 
Det er vel derfor man har tatt frem et hybridsystem ? 
Konklusjon Ledning eller ikke ledning er vel det store spørsmålet her i Norge og kjøperne har for så vidt talt når man ser på salgstallene . 
Og det er ikke lett for noen å kjempe mot Volvo når det gjelder image . 
Det er en bil som er akseptert i alle samfunnslag selv om den er blitt dyrere enn merker som fremkaller ubehag hos enkelte . 
Og når Lexus hverken klarer å slå den på plass , komfort , krefter , pris eller elektrisk rekkevidde , sier det seg selv hvem som trekker det lengste strået i denne sammenligningen . 
Vi ble overrasket over vinneren 
Vi har testet slipemaskiner for hobbybruk , og vinneren er den billigste maskinen . 
Disse hendige slipemaskinene gjør jobben , enten du skal fjerne maling eller lage en perfekt overflate på en treplate . 
De fungerer slik at slipeskiven både roterer og vibrerer . 
Det gjør at den sliper effektivt , samtidig som du får et pent sliperesultat . 
Samtidig er det forskjell på hvor godt slipemaskinene fungerer , noe denne testen viser . 
Maskinene vi har tatt med i denne testen er alle fra kjente produsenter , og samtlige holder seg under en makspris på 1.000 kroner . 
Og det er den rimeligste slipemaskinen som gjør jobben best . 
Kriterier Maskinene må ha et godt grep . 
Det gir jevnt trykk på slipeskiven og god styring av maskinen . 
Knapper og brytere må være plassert slik at de kan betjenes uten at du behøver å slippe grepet . 
Vi har lagt ekstra vekt på kapasiteten , altså hvor rask nedsliping du får når du bruker maskinen . 
Alle maskinene har støvoppsamler . 
Vi har sjekket hvor gode der til å samle opp pussestøvet . 
I tillegg har vi sett på hvor enkle de er å tømme . 
Dette er ikke en langtidstest , vurderingen av byggekvalitet er gjort med utgangspunkt i materialvalg og kvaliteten på komponentene .\u200b Vinneren Cotech fra Clas Ohlson stakk av med seieren . 
Det var den store overraskelsen . 
Her var det jevnt over lite å trekke for , de har rett og slett laget en god slipemaskin . 
Etter dette finner du Ryobi og Bosch . 
Ryobi et hakk vassere enn Bosch etter vår mening . 
Maskinen fra Metabo var vår klare favoritt - helt til vi gjorde kapasitetstesten . 
På siste plass finner du sliperen fra Black & Decker . 
Liten og hendig , men vanskelig å styre . 
I bunnen av saken gir vi deg noen smarte slipetips , pluss at du kan lese hvordan vi har testet . 
Under kan du lese resultatene for hvert av de testede produktene . 
Black & Decker KA 199 
Dette er først og fremst en enhånds-maskin , lett og hendig i alle vinkler . 
Grepet er godt , men det er litt trangt om du vil legge på en ekstra hånd . 
Sliperen er også litt vanskelig å kontrollere med mindre du legger på mye press . 
Maskinen er utstyrt med en stor startbryter som dekker hele toppen , og en hovedbryter som slår maskinen av og på . 
Den store bryteren er svært brukervennlig , men det forutsetter at du er flink til å bruke hovedbryteren . 
Ellers er det lett å få en ufrivillig start . 
Støvsamleren er en tekstilpose , men likevel brukbart effektiv . 
Kapasiteten er under middels , men akseptabel om vi tar hensyn til størrelsen på maskinen . 
Maskinen virker ganske robust , bra materialvalg , og solide brytere . 
Metabo FSX 200 Intec Maskinen fra Metabo fungerer primært som enhånds-maskin , men det er også plass til en ekstra hånd når det kreves . 
Det gjør at vi liker grepet svært godt . 
Sliperen er også svært godt balansert og enkel å kontrollere . 
Maskinen mangler hastighetskontroll , men eneste bryter er godt plassert . 
Den kan være litt trå grunnet innkapslingen . 
Støvsamleren er svært effektiv og er utstyrt med et skikkelig filter . 
Enkel tømming med et lokk i bakkant . 
Den store mangelen på denne maskinen er kapasiteten . 
Her kommer den dårligst ut av alle i testen . 
Maskinen virker ellers svært robust , bra materialvalg , og solid , innkapslet bryter . 
Bosch PEX 300 AE 
Dette er en maskin som kan brukes med både en og to hender . 
Den kan være litt krevende å styre , det lugger litt av og til . 
Oppsettet på brytere er veldig greit , alle kan betjenes uten å slippe grepet . 
Kapasiteten er god . 
Støvsamleren har noen mangler : 
Den er utett , litt slarkete i innfestingen , og lokket for tømming er trått . 
Den klarer heller ikke å ta unna alt støvet . 
Bryterne gir ikke den store kvalitetsfølelsen , men ellers virker maskinen robust . 
Ryobi ros 310-sa20 310w 
Maskinen fungerer best med to hender , da er den lett å styre . 
Gode grep , men du må slippe for å endre hastigheten . 
Ellers er sliperen enkel å betjene . 
Kapasiteten er god . 
Støvsamleren er svært effektiv og er utstyrt med et skikkelig filter . 
Tømmelokket er litt knotete , men god størrelse på beholderen gjør at det går lenge mellom hver tømming . 
Maskinen virker robust , bra materialvalg og solide brytere . 
Cocraft HRD 380 Eksentersliper 
Dette er først og fremst en en to hånds-maskin . 
Den er lett å styre når du sliper , samtidig som den er effektiv i bruk . 
Knapper og brytere har god plassering , alt kan betjenes uten å slippe grepet . 
Støvoppsamleren likte vi spesielt godt . 
Den er effektiv og er utstyrt med et skikkelig filter . 
Beholderen er enkel å tømme og stussen på maskinen har en god diameter slik at det er enkelt å koble til støvsuger . 
Maskinen gir et solid inntrykk , bra materialvalg , og solide brytere . 
I tillegg gir produsenten 5 års garanti . 
Slipetips : 
Start med grovt papir , og avslutt med fint papir . 
Del gjerne opp i tre ulike korninger på papiret . 
For eksempel 80 , 120 og 220 . 
Slip med jevnt trykk på hele slipeflaten , beveg sliperen sakte , og la maskinen gjøre jobben . 
For å unngå at papiret pakker seg kan du : 
Gå ned på hastigheten , bruke grovere papir , eller koble til støvsuger slik at papiret får ekstra god kjøling . 
Skrible over området som skal slipes med en blyant , når strekene er borte vet du at hele overflaten er slipt jevnt . 
Kverneriet : 
Oslo har fått en ny burgerhimmel Majorstuen har fått et nytt , godt vannhull med nydelig håndmat . 
— Var det ikke her Dolly Dimples lå ? spør spisevennen . 
— På 80-tallet var det et hipt utested her . 
Nå ser det ut til at man satser mer nøkternt , sier Bordvenninnen . 
Vi sitter ved de store vinduene som vender ut mot Majorstukrysset . 
Går man opp en bratt vindeltrapp kan man ha utsyn over hele lokalet , men denne ettermiddagen frister det mer med et lett vinddrag utenfra . 
— Dette er en ypperlig plassering : 
Sentralt på Majorstuen , et steinkast fra Colosseum kino . 
Her kan man fylle magen før eller etter Norwegian Wood , mener spisevennen og ber om en pale ale . 
Min pils er engelsk , Carling , så de prøver å unngå de vanligste typene . 
Drikkekartet kan også by på mye forskjellig , fra tradisjonelle drinker til ukjente nyskapninger . 
Hete vinger 
— Her kan jeg bli en god stund , sier spisevennen . 
— Skal vi begynne med å dele noen kyllingvinger og pommes frites ? 
De har en variant med trøffel og persille . 
Vår vennlige servitør tar opp bestillingen og kommer også med burgeranbefalinger . 
Dermed prøver jeg meg på månedens burger , som kommer med italiensk ost og pære , mens spisevennen , som gjerne vil ha noe med sting , ender på Mexican Jorge , en av kokkens spesialiteter . 
Bordvenninnen har blinket seg ut den som heter Umami . 
— Den er kalt opp etter det man kaller den femte smak i det asiatiske kjøkken , forteller hun . 
Fortrøffelige potetstrimler 
— De følger trendene ser jeg , sier spisevennen idet kyllingvingene og pommes fritesen kommer på bordet . 
— Tidsriktige skåler og kurver , slik de fleste stedene serverer maten . 
- Samme det , bare maten smaker , sier jeg og tar en glovarm kyllingvinge . 
Smaken er søt , med et spisst chilisting . 
— Det er litt mer futt i disse enn de vi fikk på Døgnvill Tjuvholmen her forleden , sier Bordvenninnen . 
— Men ikke like bra som Lucky Bird sine , mener spisevennen . 
Trøffel-pommes fritesen er blant de beste vi har fått her i byen : 
Sprø overflate , fin knekk når vi biter i dem , og trøffelsmaken løfter hele smaksopplevelsen til et nytt nivå . 
Vi bestemmer oss for å be om enda en porsjon til burgerne . 
Snart har vi fått påfyll i glassene , kurver med glinsende burgere i papir og enda en omgang pommes , nå også med aioli og chilimajonesdipp . 
Burgerhimmel 
Min månedens burger klarer å kombinere de ulike elementene til et delikat , pikant smaksbilde . 
Bordvenninnen skryter av Umami-burgeren , som kommer med shitakesopp , syltet løk , parmesanchips , bakt tomat og en snev chilimajones . 
— Svært vellykket , er dommen , selv om vi synes det burgerbrødet er litt mer anonymt enn vi har fått andre steder , som Munchies , Burger Joint og Døgnvill . 
Det samme sier spisevennen om sin mexicanske burger , som kommer med guacamole , pico de gallo-saus og smeltet ost . 
Spisevennen til gjerne teste en drink , mens Bordvenninnen og jeg heller vil dele en dessert . 
Vi blir anbefalt sjokoladedrøm , en kompakt etterrett som metter så godt at vi må ha en kaffe for å komme til hektene . 
Det koster , men det smaker . 
Utelivet på Majorstuen har fått et bra tilskudd . 
Fett nok på Smalhans 
Smalhans vinner på et fantastisk lokale og god , hjemmelaget mat . 
Hver uke besøker vi tre restauranter i ulike prisklasser . 
Søk i restaurantbasen og se de sist anmeldte restaurantene her — Herlig ! 
Her senker man skuldrene , sier spisefølget . 
Vi har fått vindusplass i restauranten på St. Hanshaugen , og tar inn den gode restaurantstemningen . 
Her er mange par , vennegjenger , familier og en del barn , som koser seg i det uformelle og hyggelige spisestedet . 
Menyen byr på få valgmuligheter , men endres daglig ut fra hvilke råvarer de har . 
Enkleste variant er Smalhans , med fire-fem serveringer , mens sultne kan bestille Krøsus , som byr på rundt åtte retter . 
I tillegg serverer Smalhans lunsj og dagens husmannskost mellom kl. 16 og 18 . 
Grillet nanbrød 
— Nam ! 
Noe av det beste med Smalhans er at man får enkelte overraskende retter , mat man aldri ville tenkt på å lage selv hjemme . 
Etter en god skinkeplanke med hjemmelaget skinke , svinepølse , en saftig akevittpølse , sylteagurk , og en rømmeblanding med fenalår , får vi servert breiflabbkrem . 
Den røkte blandingen er nydelig , med kapers , fennikel og et sprøtt innslag av grillet nanbrød . 
I tillegg får vi et fat med kimchi – fermenterte grønnsaker , med tykk og salt bacon som er appelsinglasert . 
Det er friskt , syrlig og salt , og med noen knasende biter med frisk stangselleri . 
Noe av poenget hos Smalhans er at man kan dele retter sammen , og husmannskost-tapas slår tydeligvis an . 
Lokalet er stappfullt denne kvelden . 
Tid for musling 
— Jeg husker vi dampet knivskjell på hytta . 
Litt for lenge . 
Det var som å spise viskelær , sier spisefølget . 
Neste rett inneholder den karakteristiske muslingen , men her er det grillet , og det er saftig , selv om det ikke smaker så mye . 
Knivskjellet er blandet med fløyelsmyk brissel og større biter med jordskokk , med sin milde nøttesmak . 
En meget fint sammensatt rett med masse syltet løk . 
Servitøren kommer med gode vinanbefalinger til de ulike rettene , men gjør ellers ikke så mye utav seg . 
— Da får dere vannudler og svin fra Valdres , opplyser servitøren . 
Vi har valgt både Smalhans — og en Krøsusmeny , og det ser ut til å være et sjakktrekk . 
Det er veldig mye mat til begge to . 
Vannudlene er gode , men retten skjemmes av å være altfor salt . 
Det er godt med masse vårløk , et skarpt sting fra chilien , og for å gi retten sprø tekstur ligger det masse peanøtter på toppen . 
Den andre retten er meget vellykket . 
Ulike biter svin er soyaglasert , med masse brokkoli , og sprø biter av salat på toppen . 
Smalhans minner litt om Pjoltergeist , eller omvendt , der begge har en del asiatiske vrier på menyen . 
Her er det ikke Mummitrollservice , men koselig servise lik din bestemor hadde , som understreker nabolagsfølelsen . 
Muggen og god — Mange har klaget over støynivået på Smalhans , men det har stort sett vært større grupper . 
To sammen er det en fryd å sitte i restauranten , som kom inn i Michelin-guiden i år . 
Vi er allerede stappmette når servitøren kommer med ost til oss , men hjemmelaget knekkebrød , søt marmelade og to godt modne stykker Kraftkar-ost , tar vi vel imot . 
En mild , og nesten flytende Brillat Savarin har en bitter undertone , og den kremede hvitskimmelosten er utrolig god på smak . 
Blå Hitra er ikke like kjent som Kraftkar , men denne blåmuggosten er også nydelig . 
En sterk og syrlig ostebit tar plass på knekkebrødet , og blir slukt i et jafs . 
Deretter får magesekken et pusterom , før desserten avslutter måltidet . 
Dette er dessverre måltidets svakeste servering . 
En tørrstekt svele imponerer ikke , selv med is , tykk sjokoladekrem og appelsinsaus over . 
— En del enkle retter og ordinær service , men Smalhans er fortsatt et bra valg i Restaurant-Oslo . 
Det er som en søndagsmiddag med familien . 
Godt , ujålete og hyggelig . 
Katedralen pub & spiseri : 
Bortgjemt burgermester 
Katedralen har hamburgeren med det lille ekstra . 
Men først må du finne stedet . 
Hver uke besøker vi tre restauranter i ulike prisklasser . 
Søk i restaurantbasen og se de sist anmeldte restaurantene her . 
- Skal vi spise her ? 
Dagobert og Bordvenninnen har sneket seg inn i Katedralen i Parkevien 13 — bortgjemt i et smug noen hundre meter fra Høgskolen i Oslo . 
` ` Katta " '' " har etablert seg som en nabolagspub med brunt interiør og mye sport på TV . 
Når vi kommer er flere av bordene reserverte . 
- De har quiz her også , så det er sikkert til senere i kveld . 
Men vi får lov å sette oss hvor vi vil , og snart ser vi på den kortfattede menyen . 
- Det var flere retter på menyen sist vi var her , men det er lenge siden , sier Bordvenninnen . 
På en tavle står det også hva som er dagens rett , men vi velger Dagens fisk ( torsk ) og Bautaburgeren , som skal være en av Katedralens signaturretter . 
Kirkemøbler og øl Ølutvalget er bredt , med ulike typer på fat og flaske , både norske og utenlandske mikrobryggerier . 
Bartenderen / servitøren forteller også at Katedralen har et samarbeid med Schouskjelleren , slik at man presenterer utvalgte øl på fat . 
Jeg velger en Samuel Adams Boston Lager , mens Bordvenninnen bestiller et glass hvitvin , en krisp Riesling . 
Selv om TV-skjermene tar mye av oppmerksomheten , er det mye annet å feste blikket på her : 
Interiøret er kirkemøbler i mørkt tre , med en prekestol i enden av lokalet . 
Store kandelabre , kors og andre gjenstander pynter opp , og en høy benk befinner seg borte i en krok ved inngangen til toalettene , slik at sportsinteresserte skal kunne se over hodene på spisegjestene lenger inne i lokalet . 
Det er noen andre som også bestiller mat , men ellers virker det å være stamgjester som er innom etter jobb . 
Hjemmelagede godsaker 
- Førsteinntrykket var at det er ganske trangt her , men når vi først har fått satt oss ned , er det riktig hjemmekoselig her , selv om vi må vente på maten . 
« Den som venter på noe godt , venter ikke forgjeves » , heter et ordtak . 
Når maten omsider kommer på bordet , er det hevet over tvil at kjøkkenet har brukt tiden godt : 
Torsken kommer med kapers og bacon , og flaker seg helt perfekt . 
- Kombinasjonen er enkel , men gjort med finesse . 
Dette er en ekte gastropub : 
Matlagningen er på et meget høyt nivå . 
Selv om TV-sporten er forstyrrende for meg , må dette være et perfekt sted for fotball— og sportsidioter . 
Min Bautaburger er noe for seg selv : 
En hamburger toppet av cheddarost og en tykk skive bacon . 
Under dette ligger et lag strimlet , langstekt svinekjøtt vendt i chili-aioli , syltet løk og agurk . 
Selve hamburgeren er laget av grovkvernet , saftig kjøtt . 
Verdt pengene 
- De har ikke tatt noen snarveier her . 
Dette er en av de beste hamburgerne jeg har fått på pub . 
Alt er gjort med omhu : 
Til og med agurkskivene er syrnet på kjøkkenet . 
— Skal jeg finne noe å sette fingeren på , må det være at baconet tilfører retten litt mer salt enn den trenger , men det er jo mulig å unngå ved at man bestiller uten neste gang . 
Hit kunne jeg tenke meg å dra for å se fotball med venner , og samtidig spise og drikke godt . 
- Prisnivået er noe høyt for et slikt sted , mener Bordvenninnen . 
- Men maten er verd pengene . 
Vi har spist dårligere og betalt mye mer andre steder . 
Borggården biffrestaurant : 
Saken er nesten biff Rådhusets nabo serverer luksusfe med bare små feilskjær . 
- Kan jeg få en skje til ? 
Bare en bitte liten ? 
- Nei ! 
Du får spise din egen forrett . 
Bordvenninnen er urokkelig , og selv om min gratinerte parmaskinke med krepse\xadhaler og mozzarella er en svært positiv overraskelse , er det hennes blomkålsuppe som er vinneren blant forrettene . 
Fløyelsmyk konsistens , en tydelig smak av blomkål . 
Med et strøk trøffelolje som en ekstra spiss og knasende sprøtt brød som har fått en runde i stekepannen , har den alt man kan ønske seg . 
Før suppen og skinken kom på bordet fikk vi brød og rød pesto , en fin appetittvekker . 
Det er en stund siden sist vi var her , men venner av oss har til stadighet skrytt av biffrestauranten ved Rådhuset , så vi har gitt etter for trykket denne kvelden . 
Les også : 
I det lune hjørnet Restauranten er ikke stor , men plassen er godt utnyttet . 
Man kan ta plass ved vinduet og se på folkelivet utenfor eller sette seg lenger inn . 
- Godt det ikke er fullt her . 
Jeg tror ikke jeg ville likt å vagle meg på en av dem , sier Bordvenninnen , og peker på den ene bordrekken med høye barkrakk-lignende stoler langs den ene veggen . 
Men inne i hjørnet har vi full oversikt over lokalet , som er holdt i varme brunfarger . 
På veggen bak oss er det fotografier av diverse lærgjenstander , noe som bidrar til stedets rustikke inntrykk . 
Til hovedrett har vi bestilt indrefilet av limousin , kjøtt fra fransk fe som opprinnelig kommer fra Limoges , men der etterkommerne er alet opp i Buskerud og Østfold . 
- Kortreist mat , faktisk mer kortreist enn reinsdyret ditt , erter Bordvenninnen . 
Vi har bestilt en halvflaske vin , som kommer i en karaffel . 
Garvesyren er fremtredende når vi drikker den uten mat til , men den skal vise seg å være ypperlig til både okse og rein . 
Helt riktig 
Indrefileten er skåret i to slik at vi kan se at den er riktig tilberedt . 
Bordvenninnen kaster et blikk på den rosa kjernen og nikker fornøyd . 
Kjøttet har følge av en bukett brokkoli og to striper puré av potet og gulrot . 
Ved siden av kommer pommes frites og to skåler saus : bearnaise og konjakksaus . 
Jeg har bedt om ovnsstekte poteter med rosmarin til reinsdyrfileten , som er toppet med et par tykke , sprøstekte skiver bacon , skogsbær , tynne skiver sprøstekt sellerirot . 
- Kjøttet er helt riktig tilberedt , men grillingen har gitt det en brent tone jeg ikke liker helt . 
Men fileten er mør , og bearnaisen er helt fantastisk — kjenn den fine konsistensen og estragonsmaken , sier Bordvenninnen . 
- Men konjakksausen lar jeg være , den gir meg ikke noe . 
Ikke noe hokuspokus 
Min viltsjy står meget bra til det mørke kjøttet med en flott lilla kjerne , og baconet tilfører viltkjøttet en fin saltsmak ved siden av de søtsyrlige skogsbærene . 
- Jeg kan nesten spise de sprø flakene sellerirot som chips , og rosmarinen på de ovnsstekte potetene runder av smaksbildet . 
Det er ikke noe hokuspokus på dette kjøkkenet , bare rene , enkle smaker . 
Til avslutning tar vi klassikerne crème brûlée og sjokoladefondant , begge godt håndverk uten de store finessene . 
- Det er noe trygt med slike steder . 
Du vet hva du får , og blir sjelden skuffet . 
Selv om 375 kroner for 200 gram indrefilet er en ganske stiv pris . 
- Borggården holder stand som en av byens bedre biffrestauranter , synes jeg . 
Sea Sushi - et velsmakende alternativ 
I Brugata har Sea sushi nesten ubemerket smøget seg inn mellom de brune bulene , kebabsjappene og butikkene som tilbyr alt fra glorete juggel til grønnsaker . 
Hver uke besøker vi tre restauranter i ulike prisklasser . 
Søk i restaurantbasen og se de sist anmeldte restaurantene her . 
Lokalet som Sea Sushi har flyttet inn i , huset tidligere en klesbutikk . 
Nå er hyllene med gensere og bukser byttet ut med trebord , kjøkken , kjøledisk og en bar . 
Da vi kommer på besøk , er stedet halvfullt . 
Flere venter på take away , andre sitter med en kopp kaffe , mens noen spiser sushi og thaimat . 
Les også : 
Selv om interiøret er ganske enkelt , er stolene behagelige , og selv om vi sitter såpass trangt at Bordvenninnen og jeg er nødt til å flytte oss slik at folk kommer forbi bak oss , er det en avslappet atmosfære her . 
Bilder med sjømotiver pryder veggene , den ene veggen domineres av et stort bilde med en klippe , båter og turkis hav . 
Godt tegn 
— Se bak deg . 
Nå kom det inn noen asiater . 
Det er alltid et godt tegn når folk skal ha mat fra hjemlandet på en restaurant , sier Bordvenninnen . 
Menyen kan by på alt fra sushi , maki og sashimi , til et bredt utvalg thairetter – både suppe , nudler , vegetar- , fiske— og kjøttretter . 
De fleste gjestene har bestilt thaimat fremfor sushi , og vi er sultne på noe mer mettende enn rå fisk denne dagen . 
Dermed begynner vi måltidet med å dele en porsjon vårruller før hovedrettene vi har bestemt oss for , kylling i rød karri og svineribbe . 
- Jeg vil se om vi kan lage juleribben på en annerledes måte , smiler Bordvenninnen . 
Vårrullene har kommet til bordet . 
De er glovarme , knasende sprø og fylt med strimlet kylling og gulrøtter , kinakål og nudler . 
Ved siden av får vi en liten skål med søt chilisaus – og en liten salat . 
— Vårrullen er bra , men salaten virker å være til kun som staffasje , sier Bordvenninnen og dypper enden av vårrullen i chilisausen . 
Rask service 
Flere kommer inn for å hente mat , så det virker som om Sea sushi har klart å få fotfeste i nabolaget . 
En årsak er trolig den raske servicen , for vi behøver ikke vente lenge før hovedrettene kommer . 
– Hvis du syntes vårrullene var varme , skal du prøve denne , sier jeg til Bordvenninnen . 
Les også : 
Her må jeg blåse på skjeen for å unngå å bli skåldet i munnen . 
Kyllingen , som kommer i en bolle fylt med friske , spretne thaigrønnsaker , rød karrisaus og kokosmelk , er fint skåret , og sausen har det ekstra varme stinget som skal til . 
Bordvenninnen er også fornøyd med sin svineribbe , men stusser over at vi kun har fått soyasaus , salt og pepper på bordet . 
– Andre asiatiske restauranter har ofte flere sauser og tilbehør . 
Tenk om jeg ville ha maten enda sterkere ? 
Stikk-innom-sted 
Men hun er ellers fornøyd med det møre svinet , som kommer med brokkoli , grønne bønner , løk og basilikum . 
Chilismaken er mer diskret enn min kylling , men ellers er retten velkomponert . 
Hverken Bordvenninnen eller jeg har lyst på dessert , så vi ber om regningen . 
– Dette gikk fort , var ikke dyrt , og selv om lokalet var en smule trangt , er dette et bra stikk-innom-sted når man har ærend i byen og bare vil ha noe raskt og enkelt . 
Delkarakterer : 
( Forenklet totalkarakter : 
5 ) OSLOBYS 
TOTALKARAKTER : 
23 * Osloby har nå innført en ny totalkarakter på matanmeldelsene , hvor vi legger sammen de ulike delkarakterene . 
Vi kaller den « Oslobys totalkarakter » . 
Dette gjør vi for å bedre vise skillet mellom alle restaurantene med samme forenklede totalkarakter , og man kan oppnå maks 30 poeng . 
Tidligere gikk både delkarakterer og totalkarakter kun fra 1 til 6. 
Taco Republica : 
En ekte smak av Mexico Hver uke besøker vi tre restauranter i ulike prisklasser . 
Søk i restaurantbasen og se de sist anmeldte restaurantene her . 
Vi er midtveis i måltidet , og Bordvenninnen er imponert over det vi hittil har fått : 
Guacamole med sprø , friterte tortillaer , også kalt totopos . 
Carnitas : 
Svinekjøtt med tortillaer , eller pulled pork som det også kalles andre steder i byen , men få kan matche dette når det gjelder smak og saftighet . 
Ceviche er rå fisk i en marinade av lime , tomat , løk og koriander . 
— Litt lite fisk , mener Bordvenninnen mens hun fisker opp det siste fra skålen og legger på den varme tortillaen . 
Spart på innredningen 
Snart kommer neste omgang småretter til bordet i det rustikke lokalet som ligner på en skolekantine eller ungdomsklubb med sine respatexbord og enkle stoler og en eplegrønn vegg der det er malt tegneserieaktige figurer . 
— Det har kommet en del steder den siste tiden som satser på det enkle , både når det gjelder mat og innredning , sier Bordvenninnen og nipper til melkeglasset med vin . 
- Vinkartet har bare to typer hvitvin og rødvin . 
Men vil man ha øl og sprit , finnes det nok av valgmuligheter . 
Koriander , chili og salsa 
Nå har vi fått stekt kylling med den allestedsnærværende korianderen og limen , tydeligvis standardkrydder i det mexicanske kjøkkenet . 
De små kyllingbitene er møre , men har likevel skikkelig bitt . 
Ved siden av har vi fått barbacoa , ovnsbakt lam . 
I likhet med svinekjøttet har det fått ligge lenge på lav varme og godgjøre seg . 
Kjøttstrimlene er rike på smak av krydderiet , og har fått et behagelig chilisting . 
Til rettene har vi fått små skåler med rød og grønn salsa pluss pico de gallo , en frisk salat av finkuttet tomat , løk og chili . 
Disse gir smårettene et fint smaksløft , og blir fort borte i likhet med maten . 
Før vi prøver oss på begge dessertene , karamellpudding og limekake , har vi bestilt lengua , stekt oksetunge i skiver , og setas al ajillo , østerssopp med chili og hvitløk . 
Begge rettene bekrefter inntrykket av gode råvarer tilberedt med omhu fra bunnen av – i menyen forteller de om det norske opphavet til kjøttet og hvilke råvarer de har importert fra Mexico for få best mulig resultat . 
Kvalitetssikret 
For å få bekreftet om maten de serverer er autentisk , har vi også bedt en testpatrulje med meksikansk bakgrunn besøke stedet og rapportere hva de mener . 
Dommen var enstemmig : 
De kunne ikke huske å ha fått bedre mat utenfor Mexico . 
Til og med størrelsen på tortillaen var som i hjemlandet . 
Dette anser vi som et kvalitetstegn , og lar denne anbefalingen ligge til grunn for å gi karakter 5 til maten . 
Prisnivået er derimot langt over hva man burde forvente , selv om dette er ypperlig smaksmessig . 
Smått , godt , dyrt — Dette er fantastisk , men porsjonene er ganske små , slik at man ender opp med å betale mye for et enkelt måltid , sier Bordvenninnen . 
Man kan velge mellom å ta én tortilla med kjøtt for rundt 50-lappen eller betale over 300 kroner for 250 gram lam- , gris- eller kylling med tortillaer og salsaer inkludert . 
Hvis du vil ha flere tortillaer , kan det bestilles separat . 
Dermed blir det fort en 500-lapp for et måltid . 
Men det er godt og du blir mett . 
- Vi må være tidlig ute neste gang , så vi slipper køen . 
Jeg har hørt om folk som har ventet i baren i to timer , sier Bordvenninnen . 
— Selv om det er nok å velge mellom på drikkekartet . 
Restaurantanmeldelsen : 
Nydelig i Nydalen Oslobys lesere har kåret dette til byens beste gastropub . 
Det er lett å være enig i dommen , selv om enkelte retter har stive priser . 
Hver uke besøker vi tre restauranter i ulike prisklasser . 
Søk i restaurantbasen og se de sist anmeldte restaurantene her . 
Spiseriet har flyttet inn der Bølgen & Moi prøvde seg — og feilet . 
Nå kan BI-studentene og bedriftene ta en ettermiddagspils og spise godt . 
Da Osloby kåret Oslos beste spisesteder i 2013 , stakk Nydalen bryggeri og spiseri av med seieren i kategorien gastropub . 
Uteplassen ser ut til å være utvidet , men det er lenge siden vi har vært her , så hukommelsen kan spille oss et puss . 
Inne har det skjedd ting : 
Rommet er stort og høyt under taket , men man har laget en mesanin der det er mulig å nyte utsikten fra oven . 
Langs den lange , L-formede bardisken står tappekranene på rekke og rad med en mengde kjente og ukjente ølsorter . 
Ølmenyen er et eget kart , og byr på øl alle varianter , størrelser og styrkegrad fra norske og utenlandske bryggerier , både store og små . 
Hjemmebrygg 
Vi bestiller et glass hvitvin og en halvliter husets eget brygg fra fat , en amerikansk pale ale , frisk på smak . 
Selve bryggeriet ligger i rommet ved siden av , så vi kan snakke om kortreist . 
Flere av råvarene er også lokale : 
Slakter Strøm-Larsen er blant samarbeidspartnerne . 
Menyen byr på klassiske europeiske retter som tartar av kalv , løksuppe , fish ’ n ’ chips , bacalao , dampede blåskjell , entrecôte , hamburgere , lammeskank og kyllinglår , pluss deleretter for dem som bare vil ha noe lett ved siden av ølet . 
Man er tydeligvis stolte av hva man kan tilby , og både spise— og ølkartet har beskrivelser av utvalget og filosofien bak konseptet . 
Sitater om mat og øl er også en artig vri . 
Ekte pubmat 
Vi begynner med å dele en skagenrøre med toast . 
Jeg vurderte hjemmelaget pølse med sennep , som kan deles , men også spises alene , men prisen på 110 kroner virket avskrekkende , i likhet med to typer skinke for en hundrelapp . 
Derfor satser jeg heller på bangers and mash , ekte pubkost . 
Bordvenninnen lar seg også friste til å gjøre dette til et pubmåltid og bestiller fish ’ n ’ chips . 
Skagenrøren er ikke særlig stor , men meget delikat på smak med fine reker vendt i majones og dill og fin , sprø toast . 
Til fish ’ n ’ chipsen vil bordvenninnen fortsette med vin , så hun går for et glass sancerre ved siden . 
Jeg spør servitøren hva han foreslår til pølse med potetstappe , og ender på Proper Job IPA , en engelsk pale ale med mer humlesmak enn den amerikanske . 
Nam nam — For en lekker presentasjon ! 
Et kremmerhus med pommes frites satt i en « rist » for å la frityrfettet renne av er en veldig god idé . 
Tartarsausen er mild , men ikke smakløs , ertepureen er fin , men likevel med en passe fast konsistens . 
Og fisken har fått en sprø utside , men er fin i fast inni. mmm ... 
Pølse og potetstappe hjemme blir litt stusslig etter dette : 
En tykk , kremet mos med hvitløk , en pølse som er passe grov og rik på smak . 
Men toppen er den mørke sjyen basert på øl og løk , som er god nok grunn til et snarlig gjenbesøk . 
— Det er hyggelig at man tør etablere seg i et område utenfor sentrum . 
Det ser ut som om de kan lykkes , med tanke på alle gjestene . 
— Når stedet også er stemt frem som byens beste gastropub , burde kundegrunnlaget være sikret en tid fremover . 
— Ja , hit kan vi gjerne komme tilbake . 
Grisekoselig på « Grisen » Hver uke besøker vi tre restauranter i ulike prisklasser . 
Søk i restaurantbasen og se de sist anmeldte restaurantene her . 
– Husker du sommeren for noen år siden , da vi måtte gå på grunn av den uhøflige servicen ? 
Nå er det en helt annen tone her . 
Bordvenninnen smiler tilbake til den svenske servitøren før hun ser seg rundt i det nyoppussede lokalet . 
Gjennom årene har vi hatt sporadiske besøk til det ujålete utestedet på Torshov , den gang stedet het Oskar Braaten og serverte torshovfrokost til en rimelig penge . 
Nå har nye eiere gjort om på både interiør og konsept . 
Lokalet har ikke bare fått et nytt strøk maling , men man har også pyntet noen av veggene med tegneseriefigurer . 
Mørkt brystpanel og bord og stoler i alle høyder og fasonger er spredd utover det todelte hjørnelokalet , der vi blir møtt av en liten , men tiltalende bardisk idet vi kommer inn . 
Vi fortsetter inn til venstre og finner plass i en bås med vindusutsikt til plassen der man hadde uteservering i sommerhalvåret . 
— Det blir sikkert fullt der til sommeren , hvis jeg husker riktig får man mye av ettermiddagssolen . 
God kraftkost 
Vår svenske servitør er på pletten med menyen . 
Torshovfrokosten er strøket fra spisekartet , men det er mer enn nok annen kraftkost å finne her . 
Som navnet antyder er det svineprodukter som dominerer . 
Men dem som ønsker andre typer kjøtt , fisk eller vegetarmat , har man også det : 
Pannestekt torsk , lammeskank , salater , potet — og purreløksuppe og vegetarburgere ved siden av den obligatoriske hamburgeren . 
Skulle man bare være innom for en øl eller flere , har de også morsomme varianter som crispy griseøre , dagens popcorn , chips og aioli med mer . 
- De har også barnemeny der de under 12 kan få en halv porsjon fra menyen og betale halv pris . 
Det er hva jeg kaller service . 
Mange andre steder avspises barna med en eller to kjedelige retter . 
Utvalget øl er også meget bra , mange typer på fat og flaske , pluss gjesteøl . 
Bordvenninnen bestiller marinerte oliven og et glass hvitvin mens jeg ber om en halvliter pils før jeg finner noe fra ølkartet . 
— Vi har 0,4 liter , går det bra ändå ? 
Fjell av pomme frites 
Olivene er en fin appetittvekker , og Bordvenninnen er fornøyd med sitt glass chardonnay . 
Vi er begge i humør for en burger , så vi prøver pulled pork-varianten ved siden av den klassiske hamburgeren . 
Begge burgerne kommer med et lite fjell av pommes frites . 
- Jeg liker at brødet har fått en tur på grillen for å bli varmt og få en sprø overflate . 
Kjøttet er skikkelig saftig , osten er passe smeltet , salaten og den store tomatskiven gir friskhet , men fritesen kan ikke være hjemmelaget ? 
Det står jo at kjøkkenet er under utvikling , så jeg håper vi får en sprekere utgave når vi kommer tilbake til sommeren . 
Min pulled pork-burger inneholder også masse kjøtt , og barbecuesausen gir et søtlig sting , men rødløkskompotten gjør at brødet er blitt i bløteste laget . 
Dessverre er noe av svinekjøttet derimot i tørreste laget . 
– De har ennå litt å gå på her , men det er hyggelig at området har fått en skikkelig folkelig gastropub , hvis vi skal dømme ut fra besøket denne ettermiddagen . 
Mr.Bay - Åååå , dette er så nydelig ! 
Mr. Bay på Tjuvholmen har etablert seg som en av Oslos aller beste asiatiske restauranter . 
— Åååå , dette er så nydelig ! 
Spisefølget prøver å spise sakte , men det er veldig , veldig vanskelig . 
Utenfor er det mørkt og kaldt , men inn hos Mr. Bay varmer både hyggelig service og deilige smaker . 
Den thailandske og vietnamesiske restauranter har eksistert på Tjuvholmen siden 2009 , og vi har fått en fin vindusplass i det røde , svarte og stilrene spisestedet . 
Menyen er variert og omfattende , med flere fristende selskapsmenyer . 
Noe av tanken hos Mr. Bay er at man skal få oppleve essensen av det asiatiske kjøkkenet ved å spise mange forskjellige småretter , og vi har derfor valgt Chef " 's " sharing meny 1 til 629 kroner pr. person , med en vinpakke til for 519 kroner . 
Lever leverer 
— Til første rett får dere ett par viner . 
Smak på dem og se om dere er fornøyd , sier servitøren . 
Hun har helt i en søtlig og god gewürtzraminer , samt et glass sauternes til den første godbiten . 
På det store fatet foran oss ligger små fristelser på rekke og rad . 
Vi starter med en klassiker hos Mr. Bay , en perfekt modnet avocadobit med lun gåselever og XO-saus til . 
Det smaker vidunderlig . 
Sauternes og gåselever er som alltid en perfekt match – søt vin til den kraftige leveren . 
Deretter dypper vi en vakkert innbundet pakke i en søtlig chilisaus . 
Presangen inneholder saftig scampi med sprø filodeig rundt , og smaken er nydelig . 
Ved siden av scampikakene ligger indrefilet av okse . 
De rosastekte godbitene er møre og saftige og serveres med sprø asparges , løk og spirer . 
I tillegg har de en saftig bit kylling som dyppes i en meget skarp og god chilisaus . 
Vellykkede og varierte smaker . 
And now — Deilig sashimi , men dette er også måltidets kjedeligste rett , mener spisefølget . 
Siste del av første servering er tre ulike fiskeslag , tynt skåret og pent dandert . 
Yellowtail , tunfisk og laks dyppes i en god og hjemmelaget ponzosaus , men vi skulle ønske de kunne byttet ut denne retten med en thailandsk eller vietnamesisk spesialitet . 
Det hadde vært mer spennende . 
Sashimi kan vi spise på Alex sushi noen få meter unna . 
Servicen er det ingen grunn til å klage på . 
To unge , proffe servitører er hele tiden på plass for å fylle på mer vann , har en grundig presentasjon av maten , og spør jevnlig om vi liker maten . 
Før neste servering kommer de med glovarme tallerkener , samt presenterer anden før den blir delt opp , som man gjør på skikkelige restauranter . 
* * - Snadder ! 
Dette er helt på høyde med når det gjelder smaker , sier spisefølget . 
* * Vi tar først ut glovarme og syltynne pannekaker . 
Hos noen restauranter kan de være litt småseige , men her er de myke , nesten svevende , og blir fylt med det klassiske tilbehøret av vårløk , agurk , gulrøtter , samt paprika , som vi ikke synes passer så godt inn her . 
Hoi sin-sausen er fyldig og deilige , og her har de også en skål med chilipaste for dem som ønsker litt mer krutt i retten . 
Andekjøttet er meget saftig , varmt og velsmakende og skinnet knasende sprøtt . 
Sjokolade + chili = nam 
— Det var mye mat , sier spisefølget . 
— Det sa min grandtante også , før hun stupte med hodet ned i femte rett på Le Canard for en del år siden . 
- Men vi klarer dessert ? 
Heller ikke her skuffer Mr. Bay . 
En sjokoladefondant har i seg bra mengder med chili , og den skarpe , søte sjokoladesmaken er fint parret med søt kokossorbet og masse friske bær . 
Det ser lekkert ut , og smaker meget bra . 
— Mr. Bay klarer seg godt i den sterke konkurransen på Tjuvholmen og klarer å skille seg ut med gode smaker og egne spesialiteter . 
Vi kommer snart tilbake hit . 
Restaurantanmeldelsen : 
Brukbar Ahaan-opplevelse 
Du får mye mat for pengene hos Ahaan . 
– Er man grådig sulten og har lyst på mat fort , bør man gå på noen av streetfood-restaurantene i byen . 
Både hos Hitchhiker , Nikay og Asian Box kommer maten raskt til bordet , og det samme gjelder for thailandske Ahaan i Hegdehaugsveien . 
Ingen ris til riesling 
Menyen hos Ahaan byr på både supper , hawkerbites , deleretter og et par signaturretter , og servitøren anbefaler 2–3 deleretter hver . 
Få minutter etter bestilling lander de to første rettene på bordet , og da har vi allerede sikret oss ett par glass Riesling . 
Fargerike og uformelle Ahaan er ligger vegg i vegg med søsterrestauranten Plah , og utvalget tyske hvitviner er meget bra . 
Her er mange godbiter fra både Weingut Keller , Wittmann , Schlossgut Diel og Egon Müller . 
Skjellsettende – Deilige munnfuller , sier spisefølget og stapper et blad i kjeften . 
Den første retten byr på et betelblad med pølse , ingefær , lime og galangalsaus og er en frisk og syrlig start på måltidet . 
Vi har også fått en bolle med blåskjell thaistyle , og de er virkelig gode . 
Saftige og velsmakende skjell som bader i en deilig kraft av både fiske- og østerssaus . 
Deretter kommer en god , dampet hvetebolle fylt med andeconfit , chili , agurk , kokos og sesamfrø på toppen . 
Den er søt og salt , myk og sprø , men kjøkkenet kunne ha tonet ned den dominerende kokossmaken og økt mengden chili . 
Den kjenner vi lite til . 
Ta det med ro ! 
Den hyggelige servitøren har startet fint , men etterhvert som det fylles opp i restauranten , glemmer hun å fortelle om maten . 
En annen ting er at det går utrolig kjapt . 
Det er greit at det er streetfood og ting skal gå fort , men man bør tilpasse farten til gjester som har lyst til å sitte en liten stund i restauranten . 
– Det blir som hos en del tapasrestauranter hvor alle rettene kommer samtidig og mye av maten blir kald . 
Hos Ahaan kommer de siste tre rettene i små ildfaste fat som holder bedre på varmen enn vanlige serveringsfat , men maten blir uansett lunken . 
Ris til egen munn 
– Denne er god , skryter spisefølget . 
Den grønne , spicy curryretten med masse asparges og chili er full av smak , selv om de grillede villrekene er litt for lite faste i fisken . 
Den mest skuffende retten i kveldens måltid er spicy papayasalat med softshellskrabbe . 
Selve salaten er meget frisk og syrlig og har et lite bitt , men krabben har en rar , nesten tranaktig smak . 
Risen til måltidet er derimot lun og god , og perfekt til å få opp all den gode sausen i de ulike rettene . 
Den siste porsjonen mangler grønnsaker , men har til gjengjeld masse godt kjøtt . 
Ribbe fra Valdres er grillet og ligger i en soyabasert saus , og kjøttet er saftig , godt krydret og meget velsmakende . 
Sticky fingers – Snakk om å gjøre mye ut av et toalettbesøk , sier spisefølget og setter seg . 
Skal du på toalettet må du ned trappen til kjelleren , hvor det er tent masse levende lys i ulike lykter , samt et fint innsyn gjennom glassvinduet til den velfylte vinkjelleren . 
– Dette kan de ! 
Vi deler en klassisk dessert med mango sticky rice og nyter hver munnfull av perfekt modnet mango , søt , klebrig ris og en kule med kokossorbet . 
Passe søtt og utrolig godt . 
Vi blir mette for 1500 kroner , inkludert en flaske hvitvin , to pils og kaffe . 
Det er en fin pris i Restaurant-Oslo . 
Hos Ahaan får du mye smak , enkle retter og mye bra mat for pengene . 
Adresse : 
Hegdehaugsveien 22 . 
Tlf. 22564300 . 
bar.plah.no 
Hva vi spiste : 
Ulike deleretter og sticky rice . 
Hva det koster : 
Hawkerbites 64–96 kr . Suppe 94 . 
Deleretter 99–129 kr. Signaturretter ( 2 pers ) 456 kr . 
Dessert 26 og 96 kr . 
Har flere gode cocktails til 126 kr . 
Hvem passer det for : 
Par og mindre grupper . 
Fint for barn . 
Vegetarretter : 
Karipap med søtpotet , kokossuppe og gul curry . 
Lydnivå : 
Behagelig musikk på samtalenivå . 
Rullestolvennlig : 
Trapp opp til restauranten og do i kjelleren , men går an å bruke toalettet hos Plah . 
Må prøve : 
Ta en av cocktailene eller signaturrettene . 
Miljø : 
4 Meny : 
4 Mat : 
4 Service : 
4 Verdi for pengene : 
5 21 av 30 poeng 
Andre gode spisesteder i nærheten : 
Restaurantanmeldelsen : 
Ristorante Ferro , godt nytt på Vulkan Ferro er kanskje ikke en Ferrari blant italienske restauranter , men det holder i massevis . 
Det bugner på Vulkan : 
Hamburgere . 
Asiatisk gatemat . 
Spansk tapas . 
Norsk sjømat . 
Si et matkonsept , og det finnes der . 
Men frem til nå , ingen italienske ( annet enn en pizzabar inne i Mathallen ) . 
Så selv om det vanskelig kan kalles å fylle et hull å åpne en restaurant på et område der serveringsstedene ligger tettere enn prikker i salami , byr Ristorante Ferro absolutt på noe nytt . 
– Skal vi ? 
Jeg ser Willies bedende cocker spaniel-blikk , men rister på hodet . 
Vi skal ikke ha Bistecca alla Fiorentina : et mørt , saftig og smaksrikt stykke helgrillet oksekjøtt . 
Riktig tilberedt er den italienske grillklassikeren helt fantastisk , men man må være to for å bestille , og jeg har mer lyst på fisk . 
Menyen på Ferro er ganske liten og erkeitaliensk . 
Klassiske forretter som Vitello Tonnato , et utvalg risotto , pasta og pizza . 
Tre hovedretter , deriblant den nevnte T-bensstek fra Firenze . 
Så dermed velger vi hver vår av de andre , helgrillet dorade til meg og Saltimbocca til Willie . 
Smuglytt på kokkene 
Fire år er gått siden vi sist besøkte restauranten i kjelleren på Scandic-hotellet i Maridalsveien . 
Det var før Mathallen åpnet , og det yrende livet som nå er på Vulkan , var bare en drøm i det fjerne . 
Det bar opplevelsen preg av , uteområdet var en byggeplass , inne var det folketomt og dystert , til tross for alle restaurantens fargerike møbler . 
Restaurant 
V overlevde ikke , men Ferro , som åpnet i oktober , har helt andre livsutsikter . 
Nå flommer det av potensielle gjester rett utenfor døren . 
Inne er det også blitt livligere , ikke minst fordi kjøkkenet nå er trukket inn i restauranten , med bare en smal passasje mellom kokker i arbeid og gjestene på den andre siden av kjøkkenbenken . 
Jeg blir sittende og smuglytte på brokker av en samtale mellom kokk og lærling , noe med hva slags sopp kokken foretrekker . 
Det er morsomt og veldig langt fra mytene om det strenge hierarkiet på restaurantkjøkkenet . 
Her virker det avslappet og jovialt . 
Servicen er også hyggelig , de norske , kvinnelige servitørene er kjappe og blide . 
De er akkurat passelig påpasselige , vannglasset er stort sett fylt , mat og drikke kommer i deilig tempo . 
Først nybakt focaccia , dernest en stor skål med Insalata Caprese . 
På Ferro består tomatsalaten fra Capri av datterinitomater , basilikum og burrataost , mozzarellaens luksuriøse lillebror , så fersk at den er helt kremet . 
– Jeg syns nesten den er litt i overkant fet og myk , sier jeg . 
– Det er som å spise seterrømme med skje , i hvert fall i konsistens . 
Men Willie er bare opptatt av sin tallerken med pasta Vongole , spaghetti med små muslinger . 
Pastaen kunne vært kokt et minutt til , men ellers er forretten som en italiensk sommerdag i sjøbris , frisk , salt og syrlig , med deilige smaker av hvitløk , persille og sitron . 
Middelhavet på tallerkenen , Sicilia i glasset 
Det er knapt halvfullt i det store lokalet som går over flere plan , men med stilig innredning der fargeskalaen spenner fra lys beige til kastanjebrunt i skinn og tekstiler , og med nye lamper som sildrer mykt lys over italienske fliser og mørke hyller , virker det likevel intimt . 
Hovedrettene kommer på rustikke fat , til meg en vakker helgrillet fisk fylt med persille og paprika , servert med fennikelsalat og små ovnsbakte poteter . 
I en skål ligger en skje dypgrønn gremolata , der persillen , sitronen og hvitløken er så finhakket at det hele har konsistens som en puré . 
Gode råvarer , tilberedt med kunnskap og kjærlighet . 
Det kan knapt bli bedre . 
Potetene får ligge urørt , det er en så solid porsjon at jeg må velge bort noe for å orke alt det ferske , kritthvite fiskekjøttet . 
Også Willies tallerken er raus og velfylt , med to store stykker kalvebiff surret i spekeskinke og salvie . 
– Det er første gang jeg har fått så tykke fileter i Saltimbocca , sier han . 
– Vanligvis er det banket flatbiff . 
Men kjøttet er mørt og saftig , han klager ikke . 
Vi skåler i vin fra Sicilia , han i husets røde , en fyldig Nero d ’ Avola , jeg i en hvit Grillo . 
Begge anbefalt av servitøren , begge lykketreff til hovedrettene våre . 
Ekstraservice til kaffen 
Etter et så solid måltid har vi ikke plass til annen avslutning enn en enkel espresso . 
Også her er Ferro den rause vert , på skålen ligger en hjemmelaget biscotti , akkurat passe stor for den som har lyst på litt søtt , men ikke orker dessert . 
Den får vi prøve neste gang . 
For vi kommer tilbake . 
Én dag skal vi prøve Ferros Bistecca alla Fiorentina . 
Hyggelig service Rause porsjoner 
Vellaget mat 
Restaurantanmeldelsen : 
La Villa i Grønlands basar er bedre enn antatt På La Villa får du byens nest beste beyti . 
Den beste finner du på Istanbul . 
– Da Ali Baba stengte , ble flere faste kunder borte . 
De kan trygt komme tilbake igjen , sier Spisevennen . 
Han forteller om helgepappaer som dro til Ali Baba med barna for en sen lunsj etter shopping på Grønland . 
Men etter at Ali Baba la ned driften og en annen , kortvarig , driver kom inn , forsvant mange av de faste kundene . 
Etter at La Villa kom inn , er det blitt nesten like bra som i gamle dager , ifølge Spisevennen . 
– Menyen er stort sett den samme som på Ali Baba , mener Spisevennen . 
Det vil si man legger vekt på å servere omeletter , salater , pasta , pizza og tyrkiske retter . 
Spisevennen er klar på at man skal bestille tyrkisk mat , siden det er stedets spesialitet . 
Spisevennen er opptatt av at jeg skal bestille den tyrkiske retten beyti , lammekjøttdeig bakt inn i pidebrød . 
Barn velkommen 
– Jeg tar en grilltallerken , så kan du smake litt av meg . 
Men det er på den betingelsen at jeg får prøve litt av din beyti , sier Spisevennen . 
Servitøren er raskt på plass for å ta opp bestilling , og kommer tilbake med øl til oss . 
Det er ikke mange helgepappaer å se i lokalet denne fredagen , men de er vel hjemme og tilbereder taco , mener Spisevennen . 
Likevel er det et par barnevogner og barn i nedre tenårene som er her i følge med sine foreldre , så det er tydeligvis et familievennlig sted . 
Det kan jeg skjønne når jeg ser hvordan servitørene varter dem opp og henter sugerør til to jenter i tolvårsalderen som er her med sine mødre . 
Et par med spedbarn får også varmet opp melkeflasken til babyen sin . 
– Det er noe av det jeg liker med dette stedet : 
Det ser ut som om de virkelig bryr seg om gjestene , sier Spisevennen . 
Lammenam 
På tross av at det er ganske godt besøk her denne kvelden , kommer maten raskt til bordet . 
Spisevennens grilltallerken er mat for mons : 
To spyd med lam og kylling , lammekjøttboller og to lammekoteletter med masse bulgur , salat , en tykk , kremet tzatziki og « snipper » med tynt , tyrkisk brød . 
– Klarer du å spise alt det ? spør jeg . 
– Med litt hjelp fra deg går dette fint , ler Spisevennen , som allerede er godt i gang med å gnage beinet på den ene lammekoteletten . 
– Smak på den . 
Skikkelig mørt kjøtt . 
Ta for deg av kyllingen og det andre også , sier Spisevennen , som allerede er klar for en ny øl . 
Servitøren har tydeligvis en sjette sans , for han er lynraskt ved bordet for å ta opp bestillingen . 
Påfyll , takk 
Min beyti er krydret med omhu : 
Lammekjøttet er både saftig , men har også sting . 
Det samme har tomatsausen , som kjennes ut som om man har brukt den tyrkiske dressingen ajvar i den . 
Spisevennen har allerede spist opp all tzatzikien sin , så han ber i samme slengen om enda litt . 
Spisevennen får litt av min beyti , og jeg har fått en smak av saftig kylling og køfte , men lammekjøttbollene er ikke like vellykkede som lammekjøttdeigen i min beyti . 
Det virker som om de er blitt stekt akkurat litt for lenge . 
Fredagsstemning 
– Det var mye mat , men ikke altfor mye , mener Spisevennen . 
Begge har spist opp smitt og smule på tallerkenene . 
Nå har de fleste familiene gått , og fredagsstemningen begynner å komme : 
Stemmesurret i lokalet har øket , men det er langtfra en støyfull atmosfære . 
– Jeg skal nok klare en dessert og en kaffe før vi drar videre , sier Spisevennen . 
Dessertkartet er lettlest , og består av italienske godsaker som tiramisu , men også sjokoladebakkels og crème brûlée . 
Spisevennen ønsker seg crème brûlée , mens jeg prøver meg på tiramisuen . 
Creme bruleen er litt for vandig etter vår smak . 
Tiramisuen er tung , men den kommer i en passe stor porsjon slik at man ikke blir overmett . 
– Vi har fått mye mat for pengene , mener Spisevennen . 
– Hit kan man gå med familien uten å blakke seg , sier han . 
– Jeg husker Ali Baba som en koselig nabolagsrestaurant . 
La Villa har tatt opp tråden , og med den sentrale beliggenheten ved Grønlands basar bør det være liv laga for stedet , sier jeg . 
Restaurantanmeldelsen : 
Tam thai på Torshov Eventyret i kjelleren på Soria Moria er ikke like spennende med nye eiere . 
Få ukens restaurantanmeldelser fra Osloby og de beste tipsene fra mat-Oslo rett i mailboksen din . 
Meld deg på vårt ukentlige nyhetsbrev her ! 
– Var det ikke parasoller og hvite duker her tidligere ? 
Willie ser skeptisk på de små , slitte , litt vaklevorne utemøblene som er plassert på fortauet utenfor thairestauranten Som Tam på Torshov . 
– Det er for kaldt ute , uansett , sier jeg og drar ham med meg inn . 
Rommet er omtrent som før , en senket førsteetasje der det er litt lavt under taket , med skiferheller på gulvet , hvite duker , mørke stoler og enkel dekor . 
Men gardinene er fjernet siden sist , så hele rommet virker lysere og lettere . 
En hverdagslig sensommerkveld er nesten halvparten av de rundt 50 stolene opptatt , og stadig kommer folk innom for take away . 
Ekstrapoeng for drive-in 
– De trenger ikke engang komme innom , se der ! peker jeg bort på en av servitørene som akkurat nå har løpt ut med en fylt bærepose og en liten betalingsterminal til en bil som er stanset midt i gaten . 
– Der får han jammen et ekstrapoeng for service ! 
Kanskje er det drive in-servicen som gjør at restaurantservicen virker litt treg . 
Menyen er liten til thairestaurant å være , fem forretter og 13 hovedretter , så vi bestemmer oss ganske kjapt . 
Men ingen kommer for å ta opp bestilling før vi ber om det . 
Men da han kommer , er servitøren vennligheten selv . 
– Hvor sterk vil dere ha maten ? 
Medium ? 
Det er nok da vi gjør feil . 
Vi fester oss ikke ved at han faktisk sier norsk medium . 
Nye eiere , blandede reaksjoner 
Da vi sist anmeldte Som Tam , spiste vi ute under parasollene , og jeg kan ennå huske den fantastiske biffsalaten . 
Møre skiver indrefilet og crispy grønnsaker . 
Siden den gang , nærmere bestemt ved siste årsskifte , fikk Som Tam nye eiere . 
Det er vanskelig å vurdere hvorvidt det har vært bra eller ikke ved hjelp av brukerkommentarene på Tripadvisor og andre nettsteder . 
Noen er rasende , andre syns det er like fint som før . 
Derfor velger jeg biffsalat også denne gangen . 
Willie tar kylling i grønn curry . 
Men først er det suppe og vårruller . 
Mens vi venter , overhører jeg en av gjestene spørre etter en spesiell rett . 
– Det har vi ikke på menyen , men vi kan gjerne lage det , svarer servitøren . 
Der ble det to servicepoeng til ham ! 
De store , nylagde vårrullene er Skåret i to deler og serveres med en enkel , syrlig agurksalat og chilisaus . 
De er stappet med sprø grønnsaker , kylling og glassnudler . 
Helt på høyde med de beste , mener Willie . 
Men Tom Yum-suppen har nydelig tilberedte kamskjell og scampi , men er ellers litt skuffende , lunken og tam som den er . 
Det er den mildeste thaisuppen jeg noen gang har fått . 
Uten stinget fra chilien , blir den søte og milde suppen nesten litt kvalmende . 
Uten balanse 
Det blir enda mer tydelig i hovedretten min . 
Balansen mellom de fire smakene blir helt feil , det søte og sure blir altfor dominerende i en ellers vellaget og velkomponert biffsalat . 
Da hjelper det lite at grønnsakene er ferske og friske og indrefileten mør og rosastekt . 
Heller ikke Willies grønne curry sitter helt . 
Det blir for mye kokosmelk og for lite sting . 
Og retten blir ikke mer tiltalende av at saus og kjøtt har samme farge : lys beige . 
– Vi skulle helt klart tatt sterk , sukker han . 
Det er lett å være enig i det . 
Men på den annen side , kokkene bør jo kunne balansere de fire smakene som dominerer thai-kjøkkenet , sur , søt , salt og sterk . 
Når de tar mindre chili , må de også redusere sukker og syre . 
Ellers blir det helt feil . 
Sånn som det fremstår nå , er Som Tam en hverdagskafé kledd i gourmetklær . 
Stramt antrukkede servitører , hvite duker og sjarmerende service forsvarer ikke priser som ligger 20–30 prosent over byens andre thaisjapper . 
Ikke når maten , til tross for gode råvarer , er så variabel . 
Gjennom vinduet kan vi se restaurantskiltet bakfra . 
maT moS . 
Det er så lite som skal til . 
Får Som Tams nye eiere litt mer grep om krydderblandingene og trekker litt fra på prisene , kan vi putte inn bokstaven n . 
Da blir det igjen mat for mons i kjelleren på eventyrslottet . 
Andre gode asiatiske Asian Box Dim Sum by Taste of China Lille Saigon 1 Taste of China Hai kafé 
Restaurantanmeldelsen : 
Litt for slapt i Kolonihagen Kolonihagen Frogner har et av Vestkantens hyggeligste lokaler . 
Men det er litt ugress som må lukes ut for at det skal bli helt topp . 
« Kolonihagen har funnet suksessformelen » , skrev vi begeistret sist vi tilbragte en sommerkveld i den gamle stallen i Frognerveien , i juni 2014 . 
Spørsmålet er om formelen fortsatt virker ? 
– Det er i hvert fall akkurat like hyggelig her , utbryter jeg da vi kommer inn i bakgården og ser uterestauranten , med lyse parasoller og hvitmalte tremøbler på skjev brostein . 
Men rett skal være rett , mye av særpreget kommer fra blomsterbutikken som fyller området foran uteserveringen , med vakre krukker , og store , trendy , grønne planter . 
Hadde vi ikke visst bedre , ville vi trodd vi var i København . 
Begrenset tilbud 
Men den illusjonen brister fort . 
I Kongens by ville vi sikkert fått mat ute hvis vi ville . 
Det får vi ikke her . 
Det er kanskje et høyst forståelig kompromiss mellom restauranten og naboene i etasjene oppover , men oppleves like fullt ganske idiotisk en fin sommerkveld . 
Men kanskje vi kan få ta et glass ute før maten ? 
Det er å dra det veldig langt å kalle servitøren entusiastisk , men hun henter i hvert fall to glass husets Riesling uten å protestere . 
Det er jo noe . 
Den samme litt likegyldige holdningen preger både henne og de andre som er på jobb . 
Er det det truende tordenværet ? 
Den manglende sommerferien ? 
Det føltes som om alle helst ville vært et annet sted enn på jobb denne kvelden . 
Men ikke vi . 
Vi drikker Riesling , kikker på menyen og beundrer det sjarmerende lokalet . 
Kolonihagen har tatt bra vare på byggets sjel , med ubehandlet teglsten , originalt treverk og en koselig miks av nye og gamle møbler . 
Skomakerens barn ... 
Menyen er fort studert : 
Fire forretter , to hovedretter , to desserter . 
Det virker litt stusslig i en restaurant som er en del av en stor økologisk matorganisasjon , med egen nettbutikk , med egen middagsdistribusjon , eget bakeri og mere til . 
Ja , i juni inngikk Kolonihagen avtale med Rema , noe som ifølge nettsiden skal sikre kundene både bedre og flere økologiske produkter . 
Men de er tydeligvis ikke kommet inn på kjøkkenet her på Frogner ennå . 
Det er derimot nesten vi . 
Vårt bord ligger rett ved det åpne kjøkkenet , det er jo ofte gøy , men her blir det mest støy fra oppvaskmaskinen som durer og går , kjøkkenmaskiner som hviner i vei , og en radio som ingen hører på . 
Det roer seg heldigvis etter hvert . 
Råmarinert overraskelse 
Servitøren byr på ferskt brød med smør før hun kommer med forrettene . 
Willie har bestilt råmarinert piggvar og blir litt overrasket over all ørreten og ørretrognen som dominerer tallerkenen . 
Men det er en positiv overraskelse , smakskombinasjonen ørret , piggvar , fennikel og urter er mild , frisk og god . 
Fritert villris kompletterer retten med sprø tyggemotstand . 
Min grønnsakssuppe med kamskjell er et lite smaksmessig vidunder . 
At det er mulig å få så mye smak i en grønnsakskraft ? 
Den asiatiske soppen og vårløken er gir sprøhet og fylde , men kamskjellet blir helt borte i smaksbildet . 
Det gjør ingenting . 
Suppen er perfekt uten . 
Også i hovedretten min er det grønnsakene som er best . 
Nydelige primører – gulrøtter , neper , asparges , reddik og potet – perfekt tilberedt i en mild saus , følger skiver av rosastekt lammefilet , også den mild og lett . 
Lammefrikassé har aldri smakt så godt . 
Willies lysing er posjert i melk og serveres med grønne erter , kikerter , syltet løk og små kantareller . 
Også her smaksbildet harmonisk og lett . 
Men det er da rart å servere frosne erter midt i ertesesongen ? 
Til dessert får vi Kolonihagens variant av Tilslørte bondepiker , rabarbrakompott med rømme og sprø smuler . 
Det er veldig sommerlig , og veldig friskt . 
Husker oppskriften 
I det hele tatt er det ingenting å klage på når det gjelder tilberedningen av maten på Kjøkkenhagen . 
Den oppskriften kan de fortsatt . 
Men det er mye som tyder på at bedriftens store suksess på andre områder akkurat nå går litt utover restaurantdriften . 
Det er litt slapt , litt for dårlig utvalg , litt for høye priser . 
Men det siste kan kanskje Rema gjøre noe med ? 
Restaurantanmeldelsen : 
Buldrende god mat på Bass Nykommeren Bass på Grünerløkka er noe så sjeldent som en konseptfri restaurant . 
Og det er en kompliment . 
– Hva slags restaurant er dette egentlig ? 
Gastropub ? 
Mikrobryggeri ? 
Gjennom vinduene har vi sett at hjørnelokalene som tidligere har huset et par asiatiske take away-restauranter , ikke er til å kjenne igjen . 
Veggene er strippet ned til betongen , baren er bygget i kryssfiner , innredningen er rå og enkel . 
Møblene moderne , stilrene , svarte . 
Navnet Bass Oslo gir heller ingen signaler . 
På Facebook-siden deres står det bare « alle liker mat » . 
– Mat , altså , sier Willie . 
Hva folkene bak Bass enn gjør , gjør de det med suksess . 
Kveld etter kveld er det stappfullt av gjester . 
Også langs baren , der folk uten bordbestilling kan få akkurat samme servering som ved bordene . 
Eller bare ta seg et glass , hvis det er det man vil . 
Men det bør ingen nøye seg med , selv om vinkartet er velfylt , og bartenderen tilsynelatende er en djevel til å blande drinker . 
For maten , altså . 
Maken har vi ikke fått . 
Ikke til de prisene . 
Ikke på et så røft sted . 
Humor og ironi 
Den høye , mørke servitøren virker litt skremmende i begynnelsen , nesten litt morsk . 
Han minner om en jeg ikke helt greier å plassere . 
Menyen viser seg å være av den populære typen deleretter , først fem servitøren karakteriserer som snacks , dernest syv små hovedretter . 
Han anbefaler en to-tre-fire til hver for et fullt måltid . 
Så vi hopper over snacksen og tar alle syv . 
Den høye , mørke snapper med seg menyen før vi får studert vinlisten og sier bare at han skal finne en hvitvin som passer til hele syverrekken . 
Den tyske Sylvaneren han kommer tilbake med er også en fulltreffer før maten kommer , mens vi sitter og ser på folk og interiør og prøver å finne en bås å plassere Bass i . 
Det er ikke mye hjelp å hente i veggpynten . 
Willie tipper at hver og en av dem som jobber der har fått lov til å henge opp noe de selv liker , dermed er den ene fondveggen pyntet med et utrolig kitscy oljemaleri av hav i solnedgang , mens det i andre enden henger et verdifullt kunstfotografi av en Basset-hvalp signert Per Maning . 
Og øverst ved døren henger et stort portrett av Jerry Seinfeld og overvåker det hele . 
Easy going gourmet 
Og der kommer høy og mørk med de to første rettene , limemarinert kveite med avokadokrem og bakte neper med den italienske ansjos-sausen bagna cauda . 
I begge retter løftes de nydelige råvarene frem , i hvertfall hvis man som oss er litt forsiktig med ansjossausen . 
– Dette er superenkelt og supergodt , sier Willie , og tusker til seg en bakt nepe til , enda han har spist mer enn sin del allerede . 
Akkurat det der er litt irriterende med deleretter , tenker jeg . 
Og det er som om høy og mørk hører meg , for neste rett får vi servert på hver vår tallerken : 
Et nydelig stykke pannestekt makrell , med en dekonstruert agurksalat , dillolje og sennepsfrø . 
Smak av sørlandssommer i hver munnfull . 
Silvaneren passer utmerket til . 
Flasken blir oppbevart i kjøleren bak disken , og servitøren passer ubedt på at glassene våre aldri er tomme . 
Men han driver ikke med småprat . 
Da det drøyer litt vel lenge mellom rettene , tør jeg ikke klage . 
Jeg har kommet på hvem han minner meg om : the Soup-Nazi i Seinfeld . 
Men hvorfor skulle vi klage ? 
Stemningen på Bass er så uformell og easy going at man like gjerne , som damene på bordet bak oss , kan bli sittende og drikke drinker utover kvelden . 
Og servicen er også strålende hele veien . 
Vi holder oss til hvitvinen , også til neste rett , knivkuttet biff tartar med cæsarsalat og -dressing . 
Også her er smakskombinasjonene fantastiske , men for oss hadde bitene med rått kjøtt hatt godt av en ekstra omgang med kniven , så de ikke ga fullt så mye tyggemotstand . 
Geitost og kål 
Vi vet det jo ikke , men nå nærmer vi oss måltidets absolutte høydepunkt , en drøm av en vegetarrett , en kombinasjon så kreativ og gøyal at man nesten må le : 
En florlett chèvre-krem servert med biter av smørstekt nykål og ristede pekannøtter i honning ! 
– Neste gang skal jeg komme hit alene , sier Willie . 
– Sette meg i baren , bestille et glass av denne vinen og denne retten . 
Det er alt . 
Helt perfekt . 
Men i kveld fortsetter det . 
Med skiver av gravet and , reddik og syltet fennikkel . 
Også aldeles nydelig . 
Og avslutningen da . 
Ribbe servert med rabarbra . 
Selvfølgelig en herlig kombinasjon av fett , søtt og syrlig . 
Vi dropper traktekaffen og tar heller et glass vin til dessertene , lakrisparfait med kirsebær og hvit sjokolade og limeterte med marengs . 
Begge er utmerkede , fantastiske smaker og nydelig kjøkkenhusflid . 
Det er ikke til å tro at den dyreste bare koster 50 kroner . 
Den øvre delen av Løkka har ventet lenge på et skikkelig gourmetsted etter at Sult la ned i 2010 . 
Med Bass er ventingen verdt det . 
Maken til spisested finnes ikke i hele byen . 
Restaurantanmeldelsen : 
Modesty mener Olivia på Aker brygge fortjener terningkast 5 Det verste man kan si om Olivia Aker Brygge , er at hun kunne vært hvor som helst i verden . 
– Å , det er lett å harselere over Olivia . 
Kjederestaurant . 
Standardmeny . 
Turistfelle . 
Superglatt . 
Dyrt , sier Willie . 
Han sitter i en sofa med ryggen mot veggen og skuer utover køen som kramper seg sammen i sommervinden som feier iskaldt over strandpromenaden på Aker Brygge . 
– Joda . 
Men det ville jo vært løgn , sier jeg . 
– Mmm , sier han motvillig . 
Kosmopolittisk 
Det går knapt an å få en mer sentral plassering på brygga enn Olivias . 
Inne i de gamle verkstedhallene er det gedigen takhøyde og to etasjer med moderne og stilig innredet restaurant , der de fleste bordene er organisert i langbordformasjon - her er utvilsomt mange firmaer og grupper blant standardgjestene - ute er det en stor servering langs Stranden med utsikt mot Akershus og havnebassenget . 
Selv en regnfylt forsommerhverdagskveld er det kø for bord , enda alle innendørs allerede er bortbestilt , og det ute er så kaldt at de røde varmelampene har like stor effekt som trafikklys . 
Det er bare å pakke seg inn i et av de mange store pleddene og håpe på at plassen er i le for isvinden . 
Turist i egen by – Det er jo morsomt å føle seg litt som turist i egen by , forsøker jeg å blidgjøre Willie som skuler ut på Nesoddfergen . 
Rundt oss summer det i minst fem forskjellige språk , kinesisk og et indisk inkludert . 
Våre nabobord er besatt med shortskledde latviere , shoppingposenedlessede trønderjenter og en bursdagsfeirende storfamilie fra Finland . 
Og der kommer den danske ( ! ) servitøren . 
Blid , vennlig og utrolig kjapp i kaoset . 
Han henter en liten øl til oss på null tid . 
Ovnsbakt og pannestekt fra grillen ? 
Det er jo litt komisk at av de tre hovedrettene fra grillen , er én ovnsbakt og én pannestekt . 
Endelig ler Willie da han studerer den omfangsrike og klassisk italienske menyen . 
Her er hele 13 forretter , alle barnefødt i Italia . 
Det er 18 pizzaer og 10 ulike pastaretter . 
Bare blant suppene har det sneket seg inn en liten norsking , en kremet blåskjellsuppe . 
– Da tar jeg den grillede entrecôten , smiler jeg . 
Willie velger den pannestekte kyllingen , men først vil vi dele en italiensk forrett - antipasto all ’ Italiana . 
Tre servitører innom bordet 
Det er en annen servitør , kanskje selv italiensk , som like blid tar imot den bestillingen . 
Ikke lenge etter er han tilbake med et fint fat med skinke , salami , artiskokk , oliven , pesto , mozzarella , tomat og foccacia . 
Alt smaker aldeles utmerket . 
Pestoen er blant de beste , med distinkt smak av parmesan og pinjekjerner . 
Det italienske brødet har sprø skorpe , salamien er smaksrik , skinken myk og mild . 
Den danske servitøren har kommet med en halvliter husets vin og en flaske iskaldt vann , og i øyekroken ser jeg en annen servitør - hun er norsk - passe på at vi har nok brød . 
All inclusive på italiensk 
Vi må vente akkurat så lenge at vi ser på klokken før hovedrettene kommer . 
Men 20 minutter er innenfor , så lenge vi har brød og vin . 
Willies kylling er en fin blanding av klassikere som Saltimbocca og Osso Bucco : 
Mørt og saftig kyllingbryst svøpt inn i spekeskinke med masse gremolata ( en blanding av finhakket hvitløk , persille og sitronskall ) til . 
En italiensk all inclusive , som Willie kaller det . 
Den eneste skuffelsen er den grillede sitronen , som ikke har fått ligge lenge nok på grillen til å utvikle en god søtsmak . 
Perfekt grillet entrecôte 
Min entrecôte er også en innertier . 
Kjøttet er saftig , bra krydret og perfekt grillet . 
Her er det en bakt tomat som ikke lever opp til standarden , resten er utsøkt . 
Skjønt jeg syns det er litt i overkant både å servere urtesmør og rødvinssaus , men hver sin smak . 
I tillegg har vi bestilt aspargesrisotto og ovnsstekte poteter , slik menyen anbefaler . 
Vi hadde kanskje greid oss med én av delene , men begge var vel tilberedt . 
Jordbær med eddik – Åhh , norske jordbær ! 
Jeg går for bærdesserten , selv om det står at de er balsamicomarinert . 
Er det italiensk , så er det . 
Willie tar sorbetto . 
Han vant . 
Min dessert ville nok vært fantastisk med importerte maibær , men midt på sommeren er det bærsmak jeg vil ha , ikke søt italiensk eddik . 
Ikke en turistfelle 
Men uansett . 
Maten er deilig tilberedt . 
Råvarene nydelige . 
Servicen super . 
Menyen fin . 
Prisene er lave til Aker Brygge å være . 
Sannheten er at Olivia , i all sin to etasjers glatte , kjøpesenteritalienske velde midt i hjertet av Turist-Oslo , ikke har latt seg friste til å loppe turistene for mest mulig penger med minst mulig innsats , slik mange sentrumsrestauranter lett kan mistenkes for å gjøre . 
Olivia trenger ikke å bekymre seg for tomme lokaler når turistene har reist hjem . 
Vi kommer tilbake . 
New Delhi anmeldt av Dagobert : 
Den indiske restauranten har mistet piffen Maten på New Delhi lever ikke opp til tidligere besøk . 
Har man blitt mette på kjøkkenet ? 
– Noe er annerledes , men jeg kan ikke helt sette fingeren på det , sier Bordvenninnen . 
Vi er midtveis i hovedrettene . 
Lokalet er like hyggelig sin alltid , servicen påpasselig og vennlig , men det er noe som mangler . 
Det langsmale lokalet er likt som ved tidligere besøk , og selv om det ved første øyekast kan se ut som om bordene er tett på hverandre , føles det ikke slik etter at man har satt seg ned . 
Servicen er som alltid bra , med påpasselige , effektive og vennlige servitører . 
Likevel er det noe som ikke stemmer . 
Same procedure as every year 
Menyen har ikke forandret seg , den byr på klassiske indiske retter . 
Vi burde ha gode forutsetninger for å kunne sammenligne årets besøk med tidligere , siden vi har bestilt omtrent det samme som vi pleier : 
Mulligatawny-suppe og shish kebab på deling som forrett , mixed grill og lammeretten rogan josh til hovedrett . 
Jeg vil ha madras styrke , mens Bordvenninnen holder seg til medium . 
– De serverer også tendaloo styrke , men det er bare for folk som vil kjekke seg , sier jeg . 
– Man vil at maten skal smake av krydderet også . 
Mulligatawny-suppen er lun på smak , mens kebaben , som består av hakket lammekjøtt , har et fint koriander-sting . 
– Her kunne vi hatt raitaen og et nanbrød til kebaben . 
Det hadde løftet det litt tørre kjøttet , mener Bordvenninnen . 
Matmiks og agurk-kunstverk 
Så er det tid for hovedrettene , og jeg bestiller enda en stor flaske indisk øl til maten . 
Mixed grillen kommer på et buet metallfat med salat , ris og saus ved siden . 
– Salaten på indiske restauranter er ikke alltid det mest spennende , sier Bordvenninnen . 
– Men de har i hvert fall dandert den fint , med kunstferdig skåret agurk . 
Jeg har fått mitt lam i en liten gryte som holdes varm med et telys . 
Sausen har en varm , delikat farge og kjøttet er stort sett mørt , det er kun en bit som er litt trå og vanskelig å tygge . 
Men årets måltid mangler altså et eller annet sett ut fra våre foregående besøk her . 
Hva vi savnet – Nå kommer jeg på hva det er jeg savner , sier Bordvenninnen . 
– Før var maten og krydringen på et annet nivå . 
Nå er både styrkegraden og smaksnyansene borte . 
Jeg er enig . 
Jeg hadde bedt om madras styrke på lammeretten , men denne er nærmere medium . 
Det trengs ikke raita for å dempe krydderstinget , så jeg tar litt av den grønne chilidressingen oppå istedenfor yoghurtdressingen . 
Bordvenninnen er enig : 
– Jeg husker fra tidligere besøk at jeg var imponert over hvordan de ulike smakene sto frem hver for seg samtidig som de fylte ut smaksbildet , sier hun . 
– Nå er de mer sauset sammen , slik at maten mister det lille ekstra rettene har hatt tidligere . 
– Ikke særlig dyrt her 
Vi avslutter måltidet med gulab jamun , som er på sedvanlig nivå . 
– Det er ikke særlig dyrt her sett ut fra den sentrale beliggenheten , sier Bordvenninnen . 
– Stedet ligger jo et steinkast unna Karl Johan og Egertorget . 
– Men med tanke på hva vi har fått for pengene ved tidligere besøk , synes jeg at New Delhi skuffer litt i år . 
De har alltid vært i øverste sjikt , men oppleves som mer ordinære denne gang . 
Kanskje den faste kokken er på ferie ? 
Vi får håpe man er tilbake i god , gammel form ved neste besøk . 
Restaurantanmeldelsen : 
– Hvorfor har jeg aldri vært her oppe før ? 
På BAR Vulkan er øl , vin og drinker i sentrum . 
Men maten er også vel verd å spise . 
– Hvor er alle sammen ? 
Jeg så et større selskap gå inn hit for litt siden , men her inne er det jo ingen , sier spisevennen , som benytte anledningen til å handle inn litt småtterier i Mathallen før vi skal møtes til middag . 
– Velkommen ! 
Heisen opp til takterrassen er opp trappen i helt i enden , sier en vennlig servitør og peker innover i lokalet . 
Ute er det en strålende solskinnsdag , en av de få denne sommeren , så vi vil gjerne nyte godværet så lenge det varer . 
Idet vi kommer ut av heisen blir vi møtt av enda en blid servitør som viser oss til et bord . 
– Det var lurt at vi kom såpass tidlig , ellers hadde vi neppe fått pass her oppe , sier Bordvenninnen . 
– Vad vill ni dricka ? 
Goda drinkar eller vin ? spør enda en svensk servitør , som setter frem en flaske vann og lave glass . 
Stort utvalg av drinker Rundt oss sitter folk med fargeglade drinker , og spisevennen kikker på den kombinerte menyen og vinlisten som er lagt på bordet . 
– Pornstar Martini . 
Dill with it . 
Penthouse Jack , leser han . 
– Jeg tror jeg tar en øl isteden . 
De har blant annet Brooklyn på flaske . 
Jeg nøyer meg med en vanlig halvliter mens Bordvenninnen tar et glass Riesling . 
Mat på deling BAR-kjeden , som innbefatter en avdeling i Stavanger og på Tjuvholmen ved siden av Vulkan , har spesialisert seg på deleretter , eller social eating som de kaller det . 
– Den første BAR-restauranten i Oslo lå i Bygdøy allé , men den er borte . 
Menyen der var helt annerledes enn denne . 
Jeg mener at de holdt på med tapas , men disse rettene ser betydelig mer spennende ut , sier Bordvenninnen . 
– Selv om det har gått inflasjon i å dele opp menyen i kategorier som « Grønt » , « Fisk » , « Kjøtt » og « Søtt » , mener spisevennen . 
– Dette er ikke det verste eksempelet jeg har sett . 
Noen steder har de kalt det « Hav og sjø » , « Skog og fjell » og « Åker og eng » , sier jeg . 
– Det skal vel gi inntrykk av noe ekte og nært , men det kan fort tippe over i parodien , sier spisevennen , som har fått lyst på Fish ’ n ’ no chips . 
Åtte retter til 445 kroner Bordvenninnen og jeg er blitt interessert i åtteretters delemenyen « All in social » , som koster 445 per person og serveres i fire omganger . 
– Det låter som et svært bra tilbud , sier hun . 
– Vi spør hvilke retter de serverer før vi går all in , er du enig ? 
Hyggelig service 
– Først får ni asparges og storfe , så hummer og laks . 
Tredje servering er papaya , gris og potet og til slutt jordbær . 
Det er veldigt gott alltsamman , sier servitøren . 
Spisevennen vil ha fish uten chips , og ber også om grillet oksemørbrad . 
– Så kan jeg smake litt på deres ? spør han . 
Vi blir anbefalt å fortsette med Rieslingen til maten , siden den vil passe til både fisk- og grønnsaksrettene , så vi bestiller like godt en flaske . 
Flott utsikt 
– Hvorfor har jeg aldri vært her oppe før , sier spisevennen og ser rundt seg . 
– Utsikten er flott med mye sol , og baren og musikken sørger for partystemning . 
Kanskje jeg burde bestilt en Pornstar likevel . 
– Dette er virkelig et fint sted . 
Bedre enn uteserveringen ved Dansens 
Hus hvis du vil kose deg i solen , sier Bordvenninnen , som tok et glass vin der nede for noen uker siden . 
– Du kunne bestille mat fra andre steder og sitte der , bare du kjøpte drikken av dem , sier hun . 
Mat med sting 
– Jeg lurer på når maten kommer , sier spisevennen . 
– Vi må ha sittet i minst 20 minutter ? 
Knapt har han sagt det , så kommer servitøren med første servering : 
Løvtynne rekechips , en skål asparges med tynne agurkstrimler , hakkede mandler og et langt fat med grillet tartar overstrødd med rogn og en rømmedressing . 
– God appetitt ! 
Jeg kommer med din fisk om et øyeblikk , sier servitøren til spisevennen . 
Aspargesen har fått en strøk majones med et sting av sennep som piffer opp smaken , men det er kjøttet som høster størst bifall av de to rettene . 
– Denne kunne dere bestilt dobbelt porsjon av , sier spisevennen . 
– Denne er utrolig god , særlig hvordan rognen og det møre kjøttet passer sammen . 
Vil dere smake av min fisk ? 
Den ser også veldig lekker ut . 
To fine ryggstykker bakt torsk har fått følge av syltet løk og en karriremulade som setter prikken over i-en på retten . 
– En flott start med gode smakskombinasjoner , sier Bordvenninnen . 
Hummertacos ? 
Nå går serveringen som på skinner : 
Det tar mye kortere tid før neste omgang kommer . 
Nå får vi hummertacos i et sprøtt , porøst « skjell » . 
Skalldyret er overstrødd med små mangobiter og toppet med et strøk chilimajones . 
Laksen og papayasalaten er også kommet på bordet . 
– Laksesashimien er ganske standard med ponzusaus og tangsalat , men papayasalaten er det sting i . 
Her trengs det mer vin , sier Bordvenninnen og bestiller enda en flaske av servitøren , som har kommet med oksemørbraden til spisevennen . 
Bra menytilbud 
– Jeg tar bare noen smakebiter av dere , sier spisevennen , som er ferdig med sin okse . 
Vi har fått potetsalat og pulled pork med tacolefse , syltet rødkål og en spiss poblanosaus . 
– Jeg syntes i utgangspunktet at porsjonene virket litt små , men potetsalaten og pulled porken sørger for at vi blir mette , sier Bordvenninnen . 
– Vær så god , bare forsyn deg ! sier hun til spisevennen . 
Potetene er toppet med ramsløksmajones og små potetchips , mens svinekjøttet har en søtlig tone . 
– Helt greit måltid , med noen høydepunkter , er dommen . 
Etter at jordbærene er spist , spisevennen har fått en drink og regningen er betalt , er vi overrasket av hvor forholdsvis lav sluttsummen er blitt . 
– Åtteretteren til ca. 450 kroner er et kupp . 
Så får det være at man risikerer å bli sittende til langt utpå kvelden med en god drink eller flere . 
Restaurantanmeldelsen : 
- Nå må restaurantene slutte med trefjøler som tallerken Stormkjøkkenet har senket ambisjonene . 
– Burgere her også ? 
Vi har fått plass på uteserveringen til Stormkjøkkenet på Christiania Torg , hvor de reklamerer på skilt utenfor med burgere og EM i fotball . 
Stormkjøkkenet har latt seg inspirere av det å være på tur , og er en meget morsom og innholdsrik restaurant med mange artige detaljer . 
Menyen er endret siden vårt forrige besøk . 
Nå er det ikke lengre trestokker med små glass fylt med små retter , men mye burgere og turistvennlige retter som det satses på . 
Ingen flaks med laks – Fin uteplass , selv om de mister solen mye tidligere enn naboen Celsius mat & vinhus , sier spisefølget . 
De kunne godt ha hatt flere blomster og gjort det koseligere , og har man en stor uteplass er det smart å holde den ren med jevne mellomrom . 
Det er ikke lekkert med mye salat og pommes frites i brosteinen . 
– Da er det mat , opplyser servitøren og forsvinner . 
Heller ikke her sier man noe om maten eller husker hvem som har bestilt hva . 
Her er det viktigste å få servert flest mulig i kjappest mulig tempo . 
– Ikke særlig vellykket forrett , klager spisefølget . 
Den lettrøkte laksen går nesten i oppløsning og blir alt for salt , der den bader i soyasaus . 
Strimlene med stangselleri er gode og den sprø rischipsen både ser og smaker godt , men totalt sett er dette en mislykket rett . 
Tåpelige asjetter 
– Denne er mye bedre . 
Confitert andelår byr på saftige biter and , men det hele blir litt ulekkert der det bader i en buljong . 
De syltede agurkbitene har også druknet i buljongen , men byr likevel på et friskt innslag i retten . 
Løkkremen er også god og passer godt til andelåret . 
Vi heller i vin og vann selv denne kvelden , men servitørene er hyggelige de gangene de er innom bordet . 
Kort tid etter at de har ryddet av forrettene , kommer de med hovedrettene . 
– Nå må restaurantene slutte med trefjøler og upraktiske ting å spise av , sier spisefølget . 
En salat ligger i bunn med entrecôten oppå , som gjør det vanskelig å skjære i kjøttet . 
Etterhvert ligger halve innholdet under kjøttet strødd utover bordet , og kjøttet burde vært både mørere og mer smak av . 
Salaten er sommerlig og god , spesielt de gule tomatene , ogdet samme gjelder bearnaisesausen som kommer i en egen skål . 
Sterk burger 
Dessverre er både pommes fritesen til både entrecôten og burgeren for slapp , men selve burgeren er kveldens høydepunkt . 
De hadde burger på menyen tidligere , men nå er utvalget blitt større med fire ulike varianter . 
Vi har valgt en okseburger som er meget stor , saftig og med masse smak . 
Brødet er også saftig , luftig og deilig . 
Her er også salat , syltet agurk og syltet chili , pent smeltet cheddarost og en god mengde heftig sriracha-majones , som garantert innbringer en del flere ølbestillinger . 
Rundt oss går det kun i burgere , og det spørs om ikke Stormkjøkkenet burde rendyrke burgerkonseptet på kveldstid . 
Vi avslutter måltidet med en sementtung sjokoladeganache med karamellisert hvit sjokolade , saltkaramell og en frisk og syrlig solbærsorbet . 
En heftig og tung dessert som kunne deles på fire personer . 
– Gode burgere , men ellers ikke noe spesielt å skryte av , sier spisefølget . 
Lokalet og beliggenheten er mye bedre enn maten . 
Om to år heter de kanskje Christiania Burger ? 
Restaurantanmeldelsen : 
– De dårligste burgerne på Aker brygge Burgerhouse er en avlegger fra Big Horn Steakhouse på Aker Brygge , men byr på de dårligste burgerne i området . 
– Sukkerbombe , sier spisefølget og setter fra seg milkshaken . 
Vi sitter på den to måneder unge restauranten Burgerhouse , en del av Big Horn Steakhouse , som har krympet lokalet . 
– Det er mange som har kastet seg på burgerbølgen de siste årene , og her ute er konkurransen knallhard , mener spisefølget og sikter til både Døgnvill burger , Burger Joint og Beach Club , i tillegg til burgere hos både TGI Friday ’ s og Jacob Aall Brasserie . 
Klassisk burgermeny 
Menyen minner om de fleste andre burgersteder . 
Her skal man ha en med blåmuggost , en BBQ , en med bacon , en italiensk variant , en med karamellisert løk , og menyen overrasker på ingen måte . 
Lokalet er enkelt og uformelt og vi okkuperer en av « båsene » hvor bestikk og ketchup og sennep allerede står klart på bordet . 
Av milkshakene til 69 kroner er det kun den med vanilje som er drikkelig . 
Jordbærvarianten er altfor søt og blir stående resten av måltidet . 
Servitøren er kjapp med bestillinger , og etter 15 minutter ankommer burgerne våre . 
Den er slapp ! 
– Big Horn Steakhouse må gjerne hive seg på burgertrenden , men da må man gjøre håndverket skikkelig , sier spisefølget . 
Vi har bestilt både trøffel og parmesan fries og søtpotetfries , men disse holder ikke mål . 
Blaute , bleke og myke pommes fritter hører ikke hjemme på en burgerrestaurant . 
Disse er milevis unna de til Bun " 's " Burger eller Kverneriet . 
Burgerne når heller ikke lengre enn til knærne til de sterkeste konkurrentene . 
Den italienske varianten , Parmesanissimo , er saftig , men smaker kun av ost og brent kjøtt . 
Under ostelokket , som er fint smeltet , ligger noe salt bacon , og under det anonyme kjøttet er det både salat og tomat . 
Brent burger til 169 kroner 
– Også denne er brent , forteller spisefølget om sin Juicy bacon . 
Burgerne er brukbare i størrelse og greit priset til 169 kroner . 
Nå kommer selvsagt pommes fritten i tillegg til 59 og 49 kroner , og da blir prisen nesten 230 og 220 kroner . 
Det er for mye for denne middels kvaliteten . 
Den karamelliserte baconen er grei , men picklesen oppå blir for søt . 
Godt brød står bak de økologiske burgerbrødene , som er både luftige og gode på smak . 
Vi tester ut flere av pommes frittene for å se om noen av dem er litt sprø , men til ingen nytte . 
Det står også en skål med aioli til frittene , som er tynn som suppe . 
En annen irriterende ting er at musikken ikke er synkronisert . 
De spiller en sang hos Big Horn og en annen låt i Burgerhouse . 
Det gjør at vi hører på to ulike sanger samtidig , en tålmodighetsprøve over tid . 
Burgerhouse er tydelig inspirert av både Kverneriet og Bun " 's " Burger , men klarer ikke å levere den samme kvaliteten . 
Det er bra at Big Horn prøver seg på noe annet , men nå er burgerne på nivå med resten av Steakhouset , og det er for dårlig . 
Restaurantanmeldelsen : 
Baller som duger Meatballs gjør det enkelt og godt i Hausmanns gate . 
– Alt går i ball om dagen , sier spisevennen . 
– Folk går tidlig fra jobb for å se EM i fotball på TV allerede tidlig på ettermiddagen , og praten går om alle mulige landslag . 
Jeg er nesten glad for at Norge ikke deltar , ellers hadde det ikke vært annet man hadde snakket om . 
– Nå blir det enda mer ball , sier jeg . 
– Vi skal på et sted der alt er bare ball . 
Meatballs spesialiserer seg på kjøttboller , men har også en vegetarisk variant på den lille , men fristende menyen . 
Bordvenninnen ble tipset om stedet av en kollega som hadde kjøpt lunsjen sin der og blitt overbevist . 
Derfor har vi avtalt å møtes i det lille lokalet som tidligere huset en annen spesialistsjappe , Rotisserie , som satser på kylling på fransk vis . 
– Det ser ut til at Hausmanns gate er stedet for de smale konseptene , sier spisevennen . 
– Du har sykkelbaren Peloton på hjørnet mot Torggaten , lenger oppe er det burritos på Freddy Fuego som gjelder , og her går det altså i kjøttboller . 
Goldt lokale , hyggelig betjening Bordvenninnen og hennes kollega sitter og venter på oss i lokalet , som minner om en hipp kantine med mørke trevegger og enkle bord . 
Et par andre gjester sitter og spiser fra grå matesker . 
Det ser ikke altfor innbydende ut , men det er flere som står i kø for å hente mat , så det virker som om man i løpet av den korte tiden man har vært åpen , har klart å treffe et publikum sultent på nye smaker . 
– Vi har allerede bestilt , sier Bordvenninnen . 
– Jeg har tatt kyllingboller mens hun har valgt sin favoritt , arancini . 
Det vil si risballer med sopp , erter og mozzarella . 
Vi har bestilt fem av hver så dere kan smake av oss . 
Spisevennen , som ofte er innom IKEA , vil ha den klassiske varianten av okse med potetmos , men er usikker på han skal ta for saus . 
Han blir anbefalt soppsausen av servitøren , som tar imot bestilling og betaling langs den lange disken . 
Jeg ber om svineboller med gorgonzolasaus og stekte grønnsaker . 
Restaurantguiden : 
Lyst på noe billig og bra ? 
Prøv disse 
Baller breddfulle med smak 
Det tar litt tid å få maten , men porsjonene er store , og vi får også kålsalat og brød ved siden . 
Serveringen er enkel , men maten veier langt på vei opp for det . 
Kyllingballene er de mest krydrede , med et sting av chipotlechili og en fin konsistens . 
Svinebollene er også lyse og lekre , mens oksebollene er grovere , med en lysrosa kjerne . 
Arancini-bollene er de største av alle , og grønnsaksblandingen er fint avstemt smaksmessig . 
Tilbehøret - potetstappe , couscous med kikerter , linser med spinat og feta og stekte grønnsaker - fungere godt til bollene , men det er den mørkebrune soppsausen som vekker størst matglede ved siden av den lyse , litt tynne gorgonzolasausen . 
Tomatsausen blir rett og slett litt for anonym i dette selskapet . 
Restaurantguiden : 
Har du hørt om disse stedene ? 
Prisverd – Rundt 500 kroner for mat og drikke for fire personer er slett ingenting å klage over , og vi ble gode og mette , sier Bordvenninnen etter at de to andre har gått . 
– Så får man heller leve med at selve stedet oppleves som mørkt og trist . 
– Jeg ville nok heller tatt med maten og satt meg ute i en park når været er så deilig som i dag , sier jeg . 
– Dette er perfekt mat å ta med når man har lyst på å lage en picnic på sparket . 
– Da kan man supplere med en burrito fra Freddy Fuego også , sier Bordvenninnen . 
Take away og catering God , enkel mat Miljø : 
3 Meny : 
4 Maten : 
4 Service : 
3 Verd prisen ? 5 19 poeng av 30 
Restaurantanmeldelsen : 
God panoramamat på Ekebergrestauranten 
Ekebergrestauranten serverer fortsatt bra mat uten at du blir ruinert av den grunn . 
– Fin utsikt , men det hadde vært hyggelig om servitørene hadde vasket seg . 
Vi har fått vindusbord i lekre Ekebergrestauranten og titter utover Oslofjorden og den vakre byen vår som vokser og vokser . 
Ulikt mange andre restauranter satser spisestedet på hvite duker og er meget populært til større selskaper som konfirmasjon og bryllup . 
Vi får straks tilbud om drikke av den hyggelige servitøren , men vask vestene dere litt oftere - flere går rundt med flekkete klær som ikke står i stil med resten av den hvite perlen til Oslo-arkitekt Lars Backer . 
Lang nytelsesstang 
Ekebergrestauranten serverer mat både ute og i 1. etasje hvor vi sitter , samt « fine dining » i 2. etasje . 
Menyen byr på både dagens rett og flere spennende valg i a la carte menyen . 
– Det er deilig med hvit asparges , skryter spisefølget . 
Den ene forretten er to gratinerte asparges med smeltet Holtefjellost på toppen . 
Den velduftende og salte smaken fra osten blander seg med litt bitterhet og sødme fra den hvite delikatessen . 
Aspargesen har også selskap av noen tynne skiver reddik , karse , syltet løk og den langtidsmodnede fjellskinken fra Suldal . 
Den andre forretten , kalvecarpaccio , er en klassiker , og her er det tynnskårede kjøttet heldigvis langt fra kjøleskapkaldt , med rikelig av både parmesan , pinjekjerner og en god estragonmajones . 
– Jeg liker også de friterte kapersene til , som den store restaurantaktøren Fursetgruppen serverer på flere av restaurantene sine , sier spisefølget . 
Gjør vinlisten forståelig ! 
Servicen er stort sett bra denne kvelden , men fint om man driller servitørene mer i mat- og vinkombinasjoner , eventuelt skriver inn tre forskjellige vin- ølforslag i ulike priser under hver rett i menyen . 
– De fleste restaurantene med litt fyldig vinliste i Norge burde gjøre noen smarte grep med vinlisten , for å gjøre det mer forståelig for gjestene . 
En lang rekke navn under Burgund sier lite for de fleste , bortsett fra prisen . 
Gjør man det mer brukervennlig , kan man sikkert selge litt dyrere viner også , mener spisefølget . 
Hovedrettene er meget gode . 
Klippfisken er passe salt , og alt for mange spisesteder vanner ut fisken for lenge . 
Det grillede saftige fiskestykket serveres med brandade , oliven , noen små søte tomater , og en sjy med markant smak av safran . 
– Meget god og saftig entrecõte , bra krydret og en tykk , syrlig og velsmakende bearnasie til . 
Her serverer spisestedet grillede grønne asparges til , løkpuré og noen grillede sølvløk . 
Alle smakene trer godt frem og porsjonen er raus og mettende . 
Say cheese 
– Ost blir aldri feil ! 
Vi avslutter måltidet med en ostetallerken hver , aprikoskompott , nøtter og akasiehonning . 
Ekebergrestauranten kjører på med franske oster denne kvelden , og både Brie Moulins , Morbier og Roquefort innfrir . 
– En 3-retter til 470 kroner , variert meny med nydelig utsikt og bra service . 
Ekebergrestauranten har det meste uten at det blir for dyrt . 
Restaurantanmeldelsen : 
Billig moro på Ryes Ryes har ikke byens beste burgere , men atmosfæren og rimelig øl trekker opp helhetsinntrykket . 
– Det både ser ut som og føles som om Ryes har vært her i evigheter . 
Jeg kan ikke huske at det har vært noe annet enn en tøff 50-tallsbar her , sier spisevennen . 
Den rocka baren med det stilige interiøret er en oase midt på Grünerløkka for dem som foretrekker gammelrock og sleik i håret fremfor hipsterskjegg og indierock . 
– The Nighthawk 
Diner har kanskje en større meny og litt mer elegant interiør , men Ryes tar igjen på sin rufsete sjarm , mener spisevennen . 
Vi står i kø for å få bestilt mat og drikke i baren , og selv om det er tidlig på ettermiddagen , er det kø . 
Men vi har klart å kare til oss et bord i ved veggsofaen og det store maleriet av en flamingo rett ved inngangen , og lenger inne er det fremdeles ledig plass . 
Det hadde jo vært hyggelig å kunne sitte utendørs , men det er bare å glemme på en dag som dette når solen skinner over Oslo . 
– Vi sitter bra her , sier jeg . 
– Utsikt mot Olaf Ryes plass , nær baren når vi trenger påfyll . 
– Glem ikke billig øl ! 
Her har vi sittet og hatt Happy Hours mange ganger , sier spisevennen . 
Ekte amerikansk mat Menyen er ikke stor , men tilbyr mange amerikanske klassikere som pannekaker , milkshake , sandwicher , pizza og burgere . 
Spisevennen hevder at han har spist seg igjennom burgermenyen , og har bestemt seg for sin favoritt : 
Hawaiiburger med ananas og mango . 
– De har også noen svære burgere her hvis du er skrubbsulten , sier han . 
En burger til nesten 300 kroner er mer enn magen og lommeboken tåler denne dagen , så jeg nøyer meg med en vanlig burger i normal størrelse , men ber om å få den med ost og bacon . 
Mat for mons 
Vi har fått en lapp med bestillingsnummer som vi plasserer på bordet . 
Mens vi venter på maten , prøver vi å telle antall serveringssteder rundt Olaf Ryes plass . 
Vi kommer til ni , inkludert Ryes . 
– Flere av dem serverer burgere : 
Illegal , Eldhuset og Meat St .. 
Lenger oppe har vi også seriøse kjøttpuck-konkurrenter som Munchies og Nighthawk Diner , sier spisevennen . 
– Skal jeg bestille en øl til ? 
Nå er det ikke så mange ved baren . 
Rockeburger 
Før spisevennen har fått bestilt og betalt , har vi fått burgerne til bordet . 
Det er nok mat , for ved siden av burgeren har vi fått stekte poteter , en kvart maiskolbe , salat og en liten metallskål med thousand island-dressing . 
– Denne minner meg om burgeren man fikk på rockebaren Elm Street , sier spisevennen og tar en bit av den store ananasringen . 
– Mye mat uten jåleri . 
Min burger har fått to store baconstrimler og masse smeltet ost , og selv om maiskolben og salaten ikke er altfor spennende , er selve kjøttpucken saftig . 
Man serverer den medium stekt , og potetene til har en fin overflate og tyggemotstand . 
– Orker vi mer ? spør spisevennen . 
Jeg er ganske mett , og hverken pannekake eller iskrem til dessert frister noe særlig . 
Men jeg har hørt mange skryte av milkshaken her , så jeg velger en med vanilje . 
Spisevennen tar en med pistasj , og begge er oppkvikkende etter et tungt måltid . 
– Det koster ikke all verden å bli stappmett her , og ølprisene er konkurransedyktige . 
Når man dessuten kan tilby dineratmosfære med rocka stil , er Ryes et sted man gjerne henger på både tidlig og sent . 
Tøft , uformelt Stilig 50-tallsinteriør Amerikansk dinermat 
Restaurantanmeldelsen : 
Brunello skuffer ikke Prisene har økt siden sist , men maten er fremdeles god og servicen hakket bedre enn sist . 
– Tenk at jeg har gått forbi her mange ganger uten å legge merke til dette stedet , sier spisevennen . 
Han har fått følge med Bordvenninnen og meg til Brunello , som ligger diskret plassert i Stenersgata bak Oslo City . 
Vi har vært her en del ganger tidligere , og hver gang virker det som om menyen har gjennomgått enkelte mindre endringer . 
Siden sisthar man vunnet et pizzamesterskap , det skjedde i 2014 . 
Derfor har de to vinnerpizzaene fått plass på menyen , som ved siden av pizza domineres av ulike pastaretter og et par fisk- og kjøttretter . 
Bordvenninnen vil gjerne prøve den ene , Pizza della casa , mens jeg har lyst på pasta . 
Spisevennen har blinket seg ut ravioli pomodoro , men vil gjerne hacarpaccio til forrett . 
Jeg spør om jeg kan dele med ham , mens Bordvenninnen har lyst på caprese , så da er det bare å bestemme seg for hva vil vil drikke til . 
Spisevennen vil ha øl , og blir skuffet da han får vite at de ikke har italiensk øl . 
Det blir med en vanlig pils , mens Bordvenninnen og jeg får hvert vårt glass av husets hvitvin .. 
Trygt og godt Carpaccioen består av løvtynne , blekrosa skiver kalv toppet medruccola og parmesan . 
Vi klemmer sitronbåten som lå oppå over kjøttet og heller over litt av olivenoljen som står på bordet . 
– Den er god , men Ruffino sin er langt på vei den beste her i byen , sier Bordvenninnen , som har tatt en smakebit . 
Hun lar oss få litt av sin caprese , tomat- og mozzarellaskiver med striper av pesto og friske basilikumblader dandert på en steinplate . 
– De serverer maten slik det skal være nå for tiden , sier spisevennen . 
– Før hadde man lagt det på et vanlig fat . 
– Jeg tror ikke raviolien din kommer på et firkantet fat , trøster jeg . 
Pasta med krutt 
Hovedrettene serveres på klassisk vis : 
Spisevennen og jeg får vårpasta i dype tallerkener mens Bordvenninnens pizza kommer på en vanlig flat tallerken . 
– En god vegetarvariant med cherrytomater , kremet og grillet aubergine , mozzarella og revet ricotta på toppen , mener hun . 
Spisevennen er meget godt fornøyd med raviolien , som er fylt med ricotta og spinat og siden toppet med en fyldig tomatsaus med et tydelig kryddersting . 
Den mest krydrede retten er likevel min fregula , ristede pastagryn fra Sardinia med kjøtt og en kraftig , kruttsterk saus . 
Holder ennå mål 
Vi avslutter med hjemmelaget vaniljeis og en osteanretning på steinplate på deling . 
- Jeg synes prisnivået har steget en del siden sist , sier Bordvenninnen . 
– Men porsjonene er store , så man blir mett . 
Servicen har bedret seg siden sist , da sløve servitører trakk ned inntrykket . 
Brunello holder mål ennå . 
Restaurantanmeldelsen : 
Små , men gode burgere hos Tommi ’ s burger joint Lokalet er knøttlite , det tar lang tid å få maten , men smaken gjør det verd ventetiden . 
Oslos restaurantverden er blitt stadig mer variert : 
Før var det enten mat på hvite duker i duker i stive omgivelser eller kjøttkaker i brun saus på slitte kafeer . 
I og med rockekokkenes inntog på kjøkkenene har avstanden mellom dem blitt mindre . 
Det begynte så smått med Palace Grill , Beach Club og Bollywood Dancing , der sistnevnte serverte burgere med en røff og annerledes presentasjon . 
Nå er kjøttpuckene på vei til å bli gourmetmat og tradisjonelle gatekjøkken må vike for burgerspesialister som Illegal , Munchies , Døgnvill , Kverneriet , Burger Joint med flere . 
Blant de nyeste tilskuddene er enda en burger joint , nemlig Tommi ’ s i Skippergata , bare noen skritt fra Karl Johan . 
Konseptet kommer fra Island , men har også avdelinger i Berlin , London , København og Malmö . 
Spis Tommi-sausen 
– Jeg har vært her flere ganger , så bare gjør som meg , sier spisevennen , som har invitert seg selv med på besøket . 
– Du får ganske mye fries , så vi tar bare en meny . 
Jeg foretrekker min med ost og bacon og chipotlemajones , men jeg synes du skal ta Tommi-sausen , som også er bra . 
Vi bestiller og setter oss til å vente i det knøttlille lokalet . 
Det er ingen ledige tomannsbord , men vi får plassert oss på to barkrakker ved vinduet ut mot gaten . 
Alt av dekor er kuttet ned til beinet : 
Disken er i plank , flettede kurver kommer ut fra det kompakte kjøkkenet med maten på , hjemmelagede lapper forteller om utvalget og ber kundene å rydde opp etter seg . 
Stikkflammer står opp fra grillen når kokkene snur burgerne laget på kjøtt fra Angus-fe eller hiver på en skive bacon , og pommes fritesen blir servert rett fra frityren . 
Lukten kan bli i meste laget , særlig når det er en varmt ute og mange folk inne . 
– Dette varte og rakk , sier spisevennen , som har drukket opp sin cola . 
– Men det er jo mange som skal ha mat , så vi har vært uheldige med timingen . 
Sist jeg var her , tok det langt mindre tid . 
Smått , men veldig godt Endelig kommer kurvene med mat . 
Min burger ser svært liten ut , så jeg ber om en vegetarburger til etterpå . 
– De er små , men utrolig gode , sier spisevennen . 
– Tanken er at den skal lett å spise . 
Pommes fritesene er tynne og kunne godt hatt en ekstra runde i frityren etter min smak , men spisevennen er meget fornøyd : 
– Jeg liker dem best slik , og hva synes du om sausene ? 
Tommi-sausen er mildere enn chipotlemajonesen , men god likevel . 
Selv om burgeren er liten , veier den 150 gram og er middels grillet . 
Skiven med bifftomat , krisp salat , løk og en miks av ketsjup , sennep og majones blir sugd opp i brødet sammen med kjøttsjyen . 
Burgeren er faktisk veldig god , selv om den blir borte på tre-fire jafser . 
Det er godt jeg har bestilt mer mat . 
Lag din egen vri – Veggieburger ? spør kokken . 
Jeg henter den ved disken . 
Vegetarburgeren er litt tørrere enn kjøttpucken og litt mer anonym på smak , så jeg må bruke litt av tilbehøret som er plassert ved siden av disken . 
Her kan du forsyne deg med alskens tilbehør som ulike typer saus , sennep og dressing , syltet løk og jalapeno . 
Utvalget er for enhver smak og ønsket styrkegrad . 
– Hvis du er skikkelig sulten en kveld anbefaler jeg at du ber om en ekstra burger som koster en femtilapp ekstra . 
Da har du fått i deg nok til å kunne stikke ut på byen og ta deg noen øl , sier han . 
Tommi ’ s burger bør klare å slå rot i Oslos burgerjungel . 
Restaurantanmeldelsen : 
Mild start for nye New Anarkali New Anarkalis nye filial har bra beliggenhet , men kjøkkenet - og styrkegraden - trenger å løfte seg et hakk . 
– Så det gikk som det måtte gå med Agra til slutt . 
Etter mange år på Aker brygge flyttet de på seg , først under Konserthuset , så i Markveien der mange andre restauranter har prøvd lykken , sier Bordvenninnen . 
Men det ble ikke slutt med indisk i lokalet som ligger sentralt til i Markveien litt nedenfor Olaf Ryes plass . 
Her går og sykler `` halve Grünerløkka " '' " forbi hver dag : 
I mars åpnet New Anarkali , som har holdt stand nederst i Thorvald Meyers gate i en årrekke sin nye filial . 
Til venstre innenfor døren lyser bardisken mot oss med et utvalg rødvin , noen spritflasker og et par barstoler . 
Inn til høyre er spiseavdelingen i varme farger . 
– Det ligner gamle Agra , mener Bordvenninnen . 
Det tar litt tid før servitøren , som tydeligvis har vært på kjøkkenet , kommer til bordet med menyene , men etter en treg start skal han vise seg å være både hyggelig og oppmerksom ersten av måltidet . 
Menyen ligner svært på den til den gamle avdelingen i Thorvald Meyers gate . 
Derfor bestemmer vi oss for å prøve noe annet enn dem vi pleier å bestille : 
Bordvenninnen ber om linsesuppe mens jeg tar grønnsakspakora til forrett . 
Utvalget indisk øl er begrenset til en type , Chakra . 
Men den er lys og leskende , så den store flasken varer akkurat til forrettene kommer til bordet . 
– Ikke ta sterk – Suppen er god , men kunne godt vært varmere , sier Bordvenninnen . 
Mine friterte grønnsaker er derimot gode og varme , og er crispe med tyggemotstand . 
Til hovedrett er bordvenninnen blitt anbefalt kylling bohana , mens jeg har bedt om lam saag . 
Vi spør begge etter å få rettene sterke , men blir Bordvenninnen blir frarådet dette : 
– Da kan du miste kryddersmaken , advarer han . 
Ved siden av ber vi om hvitløksnan . 
– Fyll på med chutney 
Kjøkkenet har tydeligvis fått opp farten , for det tar ikke lang tid før vi får hovedrettene våre . 
Bordvenninnen synes at man har vært altfor sparsom med krydderstyrken . 
– De sa jeg ville få mer utbytte av kryddermiksen , men denne er så mild at fløtesmaken blir blant det mest tydelige . 
Selve kyllingkjøttet er OK , men ikke blant det møreste jeg har fått i byen . 
Men nanbrødet er sprøtt og godt . 
Jeg sto på mitt og ba om indisk sterk lam , men også her har kokken glemt å lage ønsket styrkegrad . 
Noen av lammebitene er heller ikke møre . 
Derfor blir det til å forsyne seg av chilichutneyen vi har fått ved siden . 
Midt i trafikken 
– Nå trenger vi en god avslutning , sier Bordvenninnen , så vi bestemmer oss for å dele en gulab jamun , melkbolle , som kommer med vaniljeis . 
Den er som forventet , men makter ikke å heve måltidet . 
Sett under ett har kjøkkenet litt mer å gå på , ved at man er lydhøre for gjestenes ønsker . 
Rettene vi har fått , er mye mildere enn vi håpet på . 
Hard konkurranse 
– På tross av at Oslo har sikkert mer enn 40 indisk / pakistanske restauranter , er det svært få som har flere filialer . 
Ved siden av New Anarkali kommer jeg bare på Jewel of India med en på Frogner og Sandaker og Punjabi Masala på Bislet og Sinsen . 
Det som blir spennende , er å se hvorvidt begge restaurantene , som ligger bare et par kvartaler fra hverandre , ikke kommer til å utkonkurrere hverandre . 
Det finnes jo andre , som Indus , Riwaj og Bombay Cuisine lenger opp på Grünerløkka , sier jeg . 
– Beliggenheten her i Markveien gjør i hvert fall at det er mange potensielle kunder som passerer daglig . 
Få ukens restaurantanmeldelser fra Osloby og de beste tipsene fra mat-Oslo rett i mailboksen din . 
Meld deg på vårt ukentlige nyhetsbrev her ! 
Restaurantanmeldelsen : 
Hvor mye er du villig til å betale for utsikten på Frognerseteren ? 
Frognerseterens finstue kan by på fantastisk utsikt - men prisnivået er dessverre i høyeste laget . 
Frognerseteren er et av Oslos eldste spisesteder : 
Allerede 1891 åpnet man dørene for spisegjester , og hvis man vil gi turister en opplevelse er det bare å ta banen opp og spasere ned til det stilfulle bygget i dragestil . 
Restaurant Finstua ligger ca. 425 meter over havet . 
Her sitter man med Oslo by for sine føtter , i en tømmerstue i nasjonalromantisk bondestil med elegante skinnmøbler , hvite duker og levende lys på bordet . 
– Har du tenkt å bestille noe å drikke mens vi ser på menyen ? spør Bordvenninnen . 
Servitøren står tålmodig med spisekartene , så vi ber om hvert vårt glass hvitvin . 
Snart står to glass Chardonnay fra Burgund på bordet , og vi nipper til den syrlige vinen med et hint av mineraler mens vi studerer tilbudet . 
Fangsten på døren 
– I gamle dager kom fiskere og jegere og leverte dagens fangst på døren , sier jeg . 
– Kjøkkensjefen tar vare på tradisjonene , men selv om råvarene stort sett er norske , har de fått en snev av utlandet , mener Bordvenninnen , som har fått øye på asparges med gazpacho blant forrettene . 
– De har kaldkokt ørret rullet i noriblad . 
Det er mer avansert enn man tenkte seg tidlig i forrige århundre , sier hun . 
Menyen er ikke stor , men har flere fristelser : 
Fem forretter , tre fiskeretter , en vegetarrett , fem kjøttretter , fire desserter og en ostetallerken . 
– Litt snaut , synes bordvenninnen , som på fisk både til for- og hovedrett . 
Først ørreten , så hellebarn . 
Jeg vurderer både kongekrabbe og hummer , men lar meg friste av forretten Delikatesse av Kje , en rulade med peppermynte og gratinert geitost . 
Sist vi var på Engebret , fikk jeg en nydelig reinsdyrfilet , så jeg bestemmer meg for å se hvordan man serverer den her . 
Servitøren anbefaler at Bordvenninnen fortsetter med hvitvinen til ørreten , mens jeg får en italiensk rødvin til mitt kje , Castello delle regine . 
Tradisjon med en vri 
Først får vi nybakt brød med smør til . 
Bordvenninnen står over baksten . 
– Jeg må spare plass til eplekake til dessert , som er Frognerseterens signaturrett . 
Det var stor oppstandelse da den var ute av menyen , men nå er den tilbake , ser jeg . 
Ørretforretten består av en rull rødfisk med urter , yoghurtdressing , rogn og en chutney på agurk og sennep . 
– Egentlig en tradisjonell anretning , men med en vri , sier hun . 
– Jeg er ikke sikker på om jeg liker chutneyen , den tar overhånd i smaksbildet , særlig med en hvit burgunder til . 
Min skive rulade og confit av kje har fått et lite tårn lunet chèvre og tre klatter geiterømme ved siden . 
En svak smak av peppermynte frisker opp . 
Trygt og godt 
– Dette fikk de nok ikke i gamle dager , ler Bordvenninnen . 
Hellebarnen er svart av blekket , og små blekksprut ligger i den kremede hvitvinssausen sammen med erter og grønnsaksterninger . 
På toppen av mandelpotetpureen ligger det litt knasende grønt . 
– Det ser mer eksotisk ut enn det smaker , men fisken er meget bra tilberedt og hvitvinssausen står godt til Chardonnayen . 
Nå skal jeg nok klare dessert , sier hun . 
Min reinsdyrfilet er stekt akkurat som den skal være , med en dyprød kjerne , mør og god . 
Grillet østerssopp , persillerot , stekte poteter og en viltsjy med en smak av timian er en god smak av Norge , men reinsdyret vi fikk på Engebret var hakket mer vellykket og spennende . 
– På tross av at rettene ser spennende ut på menyen , virker det som om kjøkkenet legger bånd på seg i utførelsen . 
Man satser på det trygge med tradisjonell mat i nydelige omgivelser , men jeg hadde ventet meg noe litt mer spennende ut fra beskrivelsen av rettene . 
Servitøren har med få unntak vært påpasselig , men et større selskap har gjort at man har måttet være to for å servere dem . 
Men vi har fått påfyll av vann og vin underveis , og vinvalgene har vært gode . 
Kostbar utsikt 
Av dessertene velger jeg ostetallerkenen . 
Til den blir jeg anbefalt en Rheingau , mens Bordvenninnen foretrekker en kopp kaffe til eplekaken . 
– Den er akkurat som jeg hadde håpet , smiler hun etter den første biten . 
– Vi skal hit til høsten når det begynner å bli kjølig i luften . 
Ostetallerkenen byr på camembert , tallegio og appenzeller , men de er litt for kalde og like på smak . 
Her kunne man godt hatt større variasjon . 
Men vinen har en fin syre som gjør at den passer godt til osten . 
Vi takker nei til mer kaffe og avec , og ber om regningen . 
– Her betaler man for utsikten , sier Bordvenninnen når hun ser sluttsummen . 
Godt over tusenlappen pr. person for en treretter er i stiveste laget ut fra hva vi har fått . 
– Hvis vi skulle ta med turister hit , ville jeg nok heller valgt kafédelen med smørbrød og eplekake . 
Da kan man sitte opp i andre etasje og se utover . 
Så kan vi heller spise et måltid basert på det nye nordiske kjøkken på en restaurant nede i sentrum . 
Restaurantanmeldelsen : 
En rotekte fransk bistro Rodins bistro er en uformell oase i en bakgård på Karl Johan . 
Det virker som om Ole Johnny Eikefjord sammen Petter Stordalen har bestemt seg for å ta over deler av Oslos hotellrestaurantliv : 
Eikefjord startet på Continental , og siden har han åpnet budsjettgourmet-restauranten Eik og fisketempelet Fjord i forbindelse med Savoy , italienske Bella Bambina på Grand Central i Østbanehallen og pizzarestauranten Teatro på Christiania teater Hotel . 
Nyeste tilskudd er Rodins på Comfort Hotel Karl Johan ved Kirkeristen , der de byr på franske retter . 
– Bakgården ser hyggelig ut , sier Bordvenninnen idet vi kommer inn fra gaten . 
Selve restauranten befinner seg opp trappen bak resepsjonen . 
– Den føles litt bortgjemt , og selv om det er dempet belysning og lav musikk , får jeg følelsen av å være i en frokostsal istedenfor en kveldsrestaurant , sier hun . 
– What would you like to start with ? 
We also have a bar if you would like a drink , sier servitøren . 
Skall , skall ikke Menyen byr på et rikt utvalg av østers fra Norge , Sverige , Frankrike og Nederland , dessuten skalldyrfat , sjøkreps og moules frites . 
De seks hovedrettene er basert på det klassiske franske kjøkken , med norske råvarer som høyrygg fra Volda og andelår fra Holte gård ved siden av dagens fangst . 
– Det er mye som frister , men siden det har vært en kjølig dag , har jeg mer lyst på noe som varmer , sier Bordvenninnen og bestiller løksuppe . 
Jeg har bestemt meg for entrecôte med margbein , og starter med løyrom . 
Bordvenninnen har lyst på andelår . 
Hun spør om vin på glass , og blir anbefalt en rød burgunder fra Rene Lequin-Colin , som også er representert med en hvitvin . 
Jeg ber om den til min løyrom . 
Bygg ditt eget måltid Hovedrettene kommer med noe tilbehør , men man kan også be om ekstra hvis man ønsker . 
Jeg ber om pommes frites og hvitløksbønner til entrecôten , mens Bordvenninnen spør etter grønn salat , slik at vi kan dele . 
– Dette var ikke lite , sier Bordvenninnen idet hun får løksuppen . 
Et stort stykke brød med gratinert Gruyere på toppen fyller skålen , og tykke løkstrimler flyter ved siden . 
– Denne er akkurat det jeg hadde lyst på : 
Glovarm , rik på smak og varmende . 
Du har jo ikke fått noen ting , så du må ta litt av meg , ler hun . 
Det er bare 60 gram løyrom i forretten , men hjemmelaget råraka , rømme og hakket løk gjør at den verste sulten blir stillet . 
Etter et par skjeer suppe er jeg klar for hovedretten . 
Entrecôten kommer med to små grillede maiskolber og en kremet bearnaise med et syrlig sting , og både pommes fritesen og hvitløksbønnene har fin tyggemotstand . 
Den grønne salaten er luftig og krisp med et stenk vinaigrette . 
Kjøttet er stekt slik jeg har ønsket , med en rødrosa kjerne . 
Bordvenninnen er ikke like heldig med sitt confiterte andelår : 
– De har dessverre oversaltet den , selv om braisert fennikel og morkelsaus setter sitt preg på retten . 
Super sorbet 
Dessertkartet byr på en kjenning : 
Sorbet laget på pizzarestauranten Teatro i Stortingsgaten . 
Bordvenninnen vil gjerne ha enda en smak av den , mens jeg tar en sjokoladefondant . 
Sorbeten er like god som vi husker den , mens fondanten er en grei avrunding på måltidet . 
– Her kan man bestemme hvor blakk man kan bli , sier Bordvenninnen etter at vi har betalt regningen . 
– Det er ikke veldig dyrt , synes jeg . 
– Senere i sommer skal vi kose oss med østers og hvitvin i her bakgården . 
Få ukens restaurantanmeldelser fra Osloby og de beste tipsene fra mat-Oslo rett i mailboksen din . 
Meld deg på vårt ukentlige nyhetsbrev her ! 
Trancher : 
Servicen er suveren . 
Det er dessverre ikke biffen 
Når man har hatt åtte år på å finslipe menyens ene rett , bør den være perfekt . 
â € ” Det hevdes at sushikokker bruker syv år på å bli utlært , gumler Willie . 
Gaffelen hans er stukket ned i en rosa kjøttskive på størrelse med en liten rugbyball . 
- Her har de nå hatt åtte år på å sikre kvaliteten , men fortsatt er resultatet høyst variabelt . 
Trancher på Grünerløkka var en liten sensasjon da den åpnet i 2008 . 
En bitte liten kompromissløs , men superhyggelig restaurant med kun én hovedrett på menyen : langtidsstekt entrecôte . 
Sikker vinner 
Etter åtte år har restauranten utvidet med noen flere bord på Grünerløkka , med ny filial på Frogner , men ellers er opplegget akkurat det samme . 
Og det er utvilsomt vellykket . 
Her bør man ha bestilt bord for å være sikker på å få plass . 
Det har vi gjort , og når vi er vel installert ved vårt lille tomannsbord , henter vår svenske servitør en plastlaminert meny og et glass cava til hver av oss før hun spør om vi kjenner konseptet . 
Som er omtrent som følger : 
Et stykke norsk entrecôte legges i ovnen på formiddagen , stekes på lav temperatur i noen timer , så legges det på grillen slik at det får stekeskorpe . 
Dernest blir det lagt tilbake i ovnen , og der ligger kjøttet og godgjør seg til det skal transjeres og serveres . 
Prosessen beskrives inngående på Tranchers nettsider . 
Her er det er knapt grenser for omsorg for både kjøtt og gjester . 
Hør bare : 
« …hvert enkelt stykke kontrolleres ut fra struktur , farge , marmorering , form og vekt . 
Kun Entrecôtene som tilfredsstiller våre krav slipper gjennom nåløyet ( … ) » Forventningene dempes ikke av at kjøttstykkene omtales med så stor respekt at de skrives med stor forbokstav . 
Men de viktigste spørsmålene gjenstår : 
Er det godt ? 
Er det verdt alt forarbeidet ? 
Svaret på det første er … jo da , godt er det jo ... 
Svaret på siste er nei . 
Dessverre . 
Bortskjemt mat Kjøttet vi får servert , er særdeles mørt . 
Men det langt fra saftig . 
Kjøttsmaken har utviklet seg gjennom langtidsstekingen , men det har det ingen smak fra stekeskorpen . 
Nylig spiste vi en langt mer saftig og smakfull entrecôte på Ostebutikken i andre enden av Thorvald Meyers gate . 
Den hadde bare hatt noen minutter på grillen . 
Når Tranchers entrecôte i tillegg holder en temperatur et stykke ned på 30-tallet , for øvrig i likhet med bearnaisesausen , er det rett og slett med en litt forurettet følelse vi inntar våre bortskjemte kjøttstykker . 
â € ” For en restaurant som selv spenner forventningen til himmels , må det være lov å forvente mye mer . 
Dette er ikke perfekt , det er ikke engang nesten perfekt , småsutrer Willie . 
â€ ” Er vi litt urettferdige nå ? spør jeg . 
– Se rundt deg , folk koser seg jo sånn . 
Atmosfæren er helt topp . 
Vinen er nydelig . 
Lokalene trivelige . 
Få ukens restaurantanmeldelser fra Osloby og de beste tipsene fra mat-Oslo rett i mailboksen din . 
Meld deg på vårt ukentlige nyhetsbrev her ! 
Suveren service 
Og resten av kjøkkenhåndverket er det lite å klage på . 
De kalde forrettene var vellagede og smakfulle . 
Jeg fikk en tallerken råmarinerte kamskjell med koriander og mangosaus . 
Søtt , friskt og syrlig . 
Willie likte også sin gåseleverterrine med ristede makadamianøtter og bærsaus , selv om den kanskje var vel kompakt . 
Tilbehøret til kjøttet , bestilt og servert som egne små retter , er helt fint . 
Gylne og glovarme pommes frites , lekre , sprø grønne bønner , deilig rødvinssjy . 
Men den marinerte soppen smaker for mye av eddik . 
Det som er helt feilfritt på Trancher denne kvelden , er servicen . 
Den er helt suveren . 
Det er ikke ofte man føler seg så velkommen og så godt ivaretatt gjennom en hel kveld . 
Men jeg er likevel enig med Willie . 
Trancher har lagt all sin prestisje i én rett . 
Da er det den de skal måles på . 
Urban Eatery - røft asiatisk på Solli plass Urban Eatery byr på en oppgradert utgave av Østens kjøkken på Vestkanten . 
— Det ser ut som om Banksy eller Dolk har vært på besøk , mener Bordvenninnen idet vi kommer inn på Urban Eatery . 
Det ellers ganske nakne lokalet er dekket av Street Art med motiver fra New York og slagord på veggene . 
En tegning av en sumobryter ved det ene vinduet knytter Vesten og Østen sammen . 
Ruglete metallplater på gulvet og enkle trebord gir et røft og uformelt preg . 
Lokalene er helt greie for den som vil komme , spise og gå - men vi får følelsen av å stå i en oppjazzet kantine . 
Dette er langt fra « lunt » . 
Men det er bra besøkt her denne kvelden , et par langbord og vennepar tar det meste av plassen , men vi får plass langs veggen med utsikt mot Solli plass . 
Gatemat — Det minner litt om hva som er på menyen på steder som Hitchhiker , det vil si asiatisk gatemat med en vri , sier Bordvenninnen . 
— Jeg kjenner jeg er spent på å smake mange av rettene . 
Det er et godt tegn , mener hun . 
- Skal vi prøve den syvretters smaksmenyen som de anbefaler ? spør jeg . 
Bordvenninnen har funnet thaisalat og bestiller den , ved siden av fritert blekksprut og tempurafriterte scampi . 
— Så får vi smake på enda mer , sier hun . 
Få ukens restaurantanmeldelser fra Osloby og de beste tipsene fra mat-Oslo rett i mailboksen din . 
Meld deg på vårt ukentlige nyhetsbrev her ! 
Godt vinvalg 
Vår vennlige servitør har også gode forslag til drikke , så vi lar henne bestemme både farten på måltidet og vinvalget . 
Snart står en flaske Gut Hermansberg på bordet , en Riesling fra Nahe som skal passe godt til maten . 
Først ut er fritert blekksprut og kamskjell-sashimi med ørretrogn , koriander og en syrlig cashew-vinaigrette . 
Blekkspruten har følge av en krydret aioli . 
Sprø , knasende ringer av blekksprut er blant de bedre vi har fått . 
Neste rett er thaisalat med lettgrillet biff i skiver , mango , koriander og chili . 
Den andre retten er en miks av svin og scampi i salatblad . 
Begge er friske i smak , og vår Riesling står seg godt til de velkrydrede rettene . 
Så følger tunfisk i skiver med hjemmelaget ponzusaus og en variant av pekingand med en plommesaus med fin futt . 
Godt og ujålete 
— For en konsistens ! 
Den tempurafriterte scampien vekker begeistring hos Bordvenninnen , mens jeg blir iført blå plasthansker før szechuanglasert ribbe kommer til bordet . 
— Det er litt synd med hanskene , jeg hadde foretrukket å slikke ren fingrene og heller fått en våtserviett etterpå , mener jeg . 
Særlig når siste rett før desserten er pulled pork med kimchi og chilimajones i et pølsebrød , for her blir det søl . 
Avslutningen på syvretteren er biter av smultring med eplechutney og vaniljeis . 
Vi lurte på om det ville bli for mettende , men siden vi har delt på rettene , er det ingen av oss som føler oss stappmette . 
— Dette er god mat med et spennende smaksregister servert på en ujålete måte . 
Dermed er Urban Eatery et supplement de til andre , mer fancy asiatiske i nærheten . 
Vi gir Urban Eatery en meget sterk firer . 
Hadde lokalene vært hyggeligere , ville femmeren vært sikret . 
— Prismessig er vi litt under « vestkant-nivå » : 
Et måltid for to til drøyt 1600 kroner er godkjent . 
Arakataka : 
Gullmat til spottpris 
Billig-gourmeten 
Arakataka har pusset opp lokalet og prisene . 
Men det er ennå mulig å bli mett for en anstendig penge . 
Få ukens restaurantanmeldelser fra Osloby og de beste tipsene fra mat-Oslo rett i mailboksen din . 
Meld deg på vårt ukentlige nyhetsbrev her ! 
— Jeg synes ikke jeg kan se de store endringene , mener spisevennen , som har spist på Arakataka gjennom en årrekke siden starten i 2001 , og anser seg som en ekspert på kjøkkenet , som har budt på gourmetmat til folkelige priser . 
- Gullmat til spottpris . 
Her er det mye bra . 
De kan kunsten å sette sammen retter her . 
— Jeg begynner å tro at du er forutinntatt . 
Du ville antagelig gitt toppkarakter uten å ha spist så mye som en bit , erter Bordvenninnen . 
— Nei , nei , bedyrer han , og griper etter det lune , mørke brødet som er satt på bordet med pisket rørossmør . 
– Dette fikk jeg også forrige gang . 
Dere må smake på det . 
Brødet er virkelig smakfullt , og slår an tonen for resten av måltidet . 
Bordvenninnen og jeg har bestemt oss for å ta dagens fireretter , som denne gang består av ørret , uer , and og plomme . 
Ingen dikkedarer På Arakataka nøyer de seg med å fortelle hvilke råvarer de bruker , og heller overraske med presentasjon og tilbehør . 
Spisevennen har regnet seg til at hvis han spiser fem retter eller mer , kommer hver rett på 119 kroner . 
— Jeg begynner med østers . 
Er det noen andre som vil være med på det ? 
Deretter bestiller han kalvecarpaccio , spaghetti med løyrom , pepperkrabbe , gydapotet og svin . 
Vi antar han har sultet seg de tre siste dager , for dette kan han ellers umulig få i seg ? 
Det viser seg etter hvert at man har avstemt porsjonene , og siden både Bordvenninnen og jeg må bortom med gaflene , så blir alt spist . 
Vi skjønner hvorfor kjøkkenet fremdeles høster lovord , for denne kvelden skal vi ut på en matreise med flere spennende stoppesteder . 
Ørreten er dekket av store , flotte kvaster krondill , knasende smuler , salat og tynne skiver syltet agurk . 
Sammensetningen er oppkvikkende , der syren balanseres av fedmen i fisken . 
Kalvecarpaccioen er også en flott start , med rå reker og fennikel som kontrast til det smørmyke kalvekjøttet . 
Så kommer et nøste kremet pasta ispedd urter og toppet med en raus skje løyrom . 
Konsistensen på spaghettien , kombinert med salt — og urtesmaken gjør opptil flere av byens italienske til skamme . 
Vi har fått vår uer , der fiskekjøttet flaker seg perfekt . 
Kantareller , grønnkål og en mild sjy runder av retten på lekkert vis . 
Saft suse 
— Dette kan bli klissete , advarer vår hyggelige og kunnskapsrike servitør idet pepperkrabben kommer på bordet . 
Krabbeklør dekket av en hoisin / szechuanpepperblanding med en snev av honning betyr at her må man bruke hendene for å få full utbytte . 
En limebåt og et grillet stykke brød sikrer at alt kommer med . 
Hittil har vi fått hvitt i glasset , Les Hautes Auxey-Duresses fra Côte de Beaune , som har stått fint til rettene . 
Snart er kjøttet på bordet , og vi har byttet til en Brunello de Montalcini , Baricci . 
Sangiovese-druen bør stå til både and og lam , mener servitøren , og vinen skuffer ikke , med en tydelig frukt som bryner seg godt mot anden . 
— Den er utrolig saftig , sier Bordvenninnen etter første bit . 
Med en blanding av rotfrukter og selleri , og en sødmefull sjy er dette nok en innertier , selv om spisevennen insisterer på at hans gydapoteter , som kommer med rognkjeksrogn og strimler av ramsløk er de beste potetene han har spist . 
Så er det svinet som står for tur , med de tynneste , møreste skivene vi har sett på lenge . 
Tilbehøret er enkelt : maiskorn og grønt , og en tynn saus som avslutning . 
Greit prisnivå Avslutningen , plomme , jordskokk og kaffe , er en søt avrunding på et måltid der vi stadig har latt oss overraske og begeistre . 
— Prisnivået er blitt justert opp , men det er lite å utsette på kvaliteten , sier Bordvenninnen . 
— Jeg er også glad for at vi heller delte to flasker vin fremfor å velge vinpakken . 
Jeg innbiller meg at vi har spart noen kroner på det også . 
Og du har vel spart inn en hel rett så mye som du spiste . 
- Mett og god , slik jeg alltid blir her . 
Skal vi prøve en avec fra trallen der borte ? 
De har mye godsaker der . 
Sjakk Matt Vika : 
Et trist parti Hvis Sjakk Matt hadde vært like oppfinnsomme med maten som med navnet på rettene , hadde mye vært gjort . 
Café Sjakk Matt åpnet i 1983 , og var en av byens første Caféer med C. 
Her serverte de unorske kaffevarianter som cappuccino , latte og espresso . 
I de senere år er Oslo blitt et kaffemekka , så Sjakk Matt— menyen har utvidet og kan tilby mat med texmex , gresk og kontinentalt preg . 
Fingermat som jalapenopepper , kyllingvinger , fritert scampi og brød og aioli befinner seg under vignetten `` Rokade " '' " , men ellers er utvalget tradisjonelt og uspennende . 
Det kan forklare at de fleste andre gjestene , med noen unntak , holder seg til kaffe , øl eller et glass vin . 
Men de tar ekstra betalt for bl.a. soyamelk , krem og sirup til kaffen og teen . 
Få ukens restaurantanmeldelser fra Osloby og de beste tipsene fra mat-Oslo rett i mailboksen din . 
Meld deg på vårt ukentlige nyhetsbrev her ! 
Knusktørr kylling 
Bordvenninnen er blitt forsinket , så jeg har begynt med kyllingvinger , som kommer med en liten skål tzatziki . 
- Du har ikke gått glipp av mye , sier jeg . 
— Vingene er tørre både utenpå og inni , og skinnet boblete . 
Det virker som om vingene har vært lenge i ovnen . 
Bordvenninnen avslår å smake , og velger fish " ' " " n'chips " . 
Jeg har bestemt meg for Chess-burger , og vi bestiller idet servitøren kommer for å hente det tomme fatet med kyllingbein . 
Ventetiden til hovedrettene kommer , benytter vi på å se rundt oss i lokalet . 
Sjakkrutemønster i gulvet , veggsofaer , sjakk— og brettspill ved baren gir stedet et lunt , men litt sterilt preg . 
Noen gjester ser ut til å ha problemer med å få kontakt med betjeningen , men vår servitør står og speider ved bardisken , så vi er godt ivaretatt . 
Burgerkatastrofe 
Snart har vi også fått maten og tilbehør ved siden : 
Ketchup i porsjonsposer , sennep , og diverse sauser . 
De får jeg bruk for . 
— Jeg skal ikke klage på størrelsen på porsjonen , sier Bordvenninnen og ser på mengden pommes frites som ligger under fisken . 
- Men salaten er tørr og kjedelig , og aiolien har snerk . 
Jeg smaker på fisken . 
Frityren er i salteste laget , men fiskekjøttet er saftig . 
Pommes fritesen er helt på det jevne og minner om halvfabrikata . 
Burgeren er triste saker : 
Hamburgerbrødet er toppet med en tynn agurkskive og cherrytomat på en pinne . 
Baconskiven er svartsvidd og knapt spiselig , osten er klebrig , sylteagurken kommer fra glass og selve burgeren er kompakt og litt trevlete . 
Men potetbåtene er myke og glir ned med masse ketchup på . 
Godt avslutningstrekk 
Vi må ha en dessert for å svelge skuffelsen . 
Men denne kvelden er de utsolgt for det meste , bortsett fra brownie . 
Den er til gjengjeld myk , lun og har en konsistens nærmere sjokoladekake . 
— Dette reddet måltidet fra tap til remis , mener Bordvenninnen . 
- Selv om kakestykket var rimelig , kan ikke prisnivået forsvares ut fra kvaliteten på maten ellers . 
Det virker som om kjøkkenet går på autopilot . 
Det kreves noen sjakktrekk for å hevde seg i konkurransen . 
Mister India : 
Indisk med en vri Mister India kom som et frisk curry-pust i nye lokaler for to år siden . 
Holder de ennå mål ? 
— Her var det mange , tror du det finnes et ledig bord til oss ? 
Bordvenninnen ser bekymret innover i restauranten i Dronningens gate . 
Alle vindusbordene er fulle , sofaene langs veggene også . 
Hovmesteren finner likevel plass til oss lenger inne . 
Her har vi utsikt mot kjøkkenet , der det er hektisk aktivitet . 
— Menyen er fremdeles blant byens mer spennende , i likhet med nykommeren Indi Spice har de sørget for å ha uvante kombinasjoner på spisekartet . 
- Men her har de gått enda lenger enn de fleste andre indiske i byen , blant annet med fokus på kortreiste og økologiske råvarer , sier bordvenninnen og peker i menyen : 
Laks fra Romsdalsfjorden , gårdsand og landkylling fra lokale produsenter , rein fra Røros , kongereker fra bærekraftig produksjon , fasanbryst og dåhjort . 
Ved siden av noen crossoverretter ligger likevel hovedtyngden på det sør- og nordindiske kjøkken . 
Gatemat — Ikke for å klage , men jeg synes disse poppadomene er litt slappe , selv om dressingene til er svært bra , med tydelig egenart når det gjelder smak . 
Vinkartet har mye å by på fra de fleste kanter av verden , og kan by på mange interessante land og produsenter . 
Det er mye som frister – nesten for mye , mener Bordvenninnen – men vi bestemmer oss for å begynne med suppe og kroketter , i menyen omtalt som nordindisk gatemat . 
I høstkvelden kan lokalet ved første øyekast fremstå som ganske mørkt , men etter som øynene blir vant med det duse lyset , kommer de varme fargene mer frem og bildene på veggene bidrar til å skape en lun stemning . 
Forrettene lever opp til forventningene : 
Suppen er kremet , med en klar grønnfarge av erter og koriander . 
Den består også av kokosmelk og toppes av frityrstekt sopp og blomkål . 
Krokettene består av grønnsaker tilsmakt urter og garam masala . 
Ved siden av får vi servert fint krydrede kikerter og tamarind-chutney . 
— Dette var bedre , sier Bordvenninnen og tar en flik av den siste kroketten , dypper den i myntedressingen som også kommer med forretten . 
- Jeg er spent på om min mixed grill er like bra . 
Spretne kongereker 
Presentasjonen er i hvert fall elegant : 
Stykker av fisk , kylling , lam og kongereker har følge av mango— og mintchutney . 
Til dette får hun en dyprød masala-saus , ris , raita og hvitløksnan . 
Brødet er mykt men har en fin overflate og tyggemotstand . 
- Her har de fått det til : 
Fisken flaker seg perfekt , kongerekene har fin sprett , kyllingen er mør , det samme er lammet . 
Chutneyene gir ekstra smak til retten uten å dominere , og risen er hverken klebrig eller tørr . 
Mitt lam er kommer i en i karrisaus med løk og tomat der smaken av garam masala er tydelig til stede . 
På topp har man strødd noen pikante kryddere som piffer opp rettene ytterligere . 
Vi har holdt oss unna de sterkeste variantene , men kjenner likevel en tydelig snert . 
Yoghurtfromasj 
Jeg har holdt meg til indisk øl , mens bordvenninnen har fått vintips til maten av vår hyggelige servitør . 
Det ble en Chablis som sto godt til mixed grillen på tross av de ulike råvarene og den krydrede sausen . 
Til dessert , fromasj basert på økologisk yoghurt fra Røros meieri med litchi , vanilje og frukt , velger Bordvenninnen myntete . 
Jeg har bestemt meg for en `` fusion " '' " - dessert , brownie med hvit sjokolade og en smak av stjerneanis med yoghurtis ved siden . 
Bordvenninnens yoghurtfromasj både ser ut og smaker nydelig , mens min brownie har en fin skorpe og litt flytende kjerne . 
— Nå er jeg stappmett , og får ikke ned en bit til . 
Vil du prøve litt av min , spør jeg Bordvenninnen , men hun nøyer seg med å drikke en siste slurk av mynteteen . 
Dermed betaler vi og finner frem jakkene . 
Det er fremdeles mange folk i lokalet , og idet vi går ut døren , står tre nye gjester som vil inn . 
— Prisnivået har ikke økt nevneverdig på to år , men ligger fremdeles over gjennomsnittet blant byens indiske restauranter . 
Men kvaliteten på maten og servicen forsvarer regningen . 
Mister India er fremdeles i det aller øverste sjiktet av Oslos indiske restauranter . 
Restaurantanmeldelsen : 
Pila peker oppover Lokalet under DoGA har huset flere spisesteder , men ingen har klart seg – hittil . 
Nyåpnede Pila ser ut til å ha det som trengs for å overleve . 
– Skal vi ned her ? 
Hvor ligger dette stedet egentlig ? 
Spisevennen stusser . 
Vi passerer inngangen til DoGA og går trappen ned mot Akerselva . 
Litt bortenfor blafrer det i fakler . 
I kjelleren ligger målet denne kvelden : 
Pila . 
Tidligere har flere andre spisesteder prøv seg i lokalet uten å lykkes . 
– Det har mye med beliggenheten å gjøre , mener Bordvenninnen . 
– Stedet er bortgjemt , det er nesten ingen som passerer her hvis de ikke er ute på tur langs elven . 
– Det er positivt at restauranten har tatt navnet etter det eldgamle piletreet utenfor . 
Dessuten er det et veldig trivelig interiør hvor de har tatt med seg treverket inn i en åpen , men samtidig lun og intim løsning som gir en uformell og avslappet atmosfære , sier Spisevennen . 
Ujålete norsk og biodynamisk vin 
En blid og imøtekommende servitør viser vei til bordet , og kommer med en bok til hver av oss . 
– Her er menyen . 
Det er bare å bla opp på bokmerkene for de ulike rettene , vinliste og annen drikke . 
Vi bestiller vin , og blir anbefalt en Grüner Veltliner fra Meinklang til en hundrelapp glasset . 
Så begynner vi å bla i bøkene våre . 
– De har kamuflert at menyen egentlig er relativt begrenset . 
Men den legger vekt på også å ivareta vegetarianeren , sier Spisevennen . 
– Vinlisten er også spennende lesning . 
Ikke omfattende , men med mange interessante biodynamiske viner til en OK pris , mener han . 
I likhet med nyetableringer som Bass Oslo , Sentralen , Publiko og Astral , satser Pila på norske råvarer med en vri . 
Dette er likevel første gang vi har opplevd å finne komle på forrettsmenyen . 
– Vi serverer også komle som hovedrett mellom fire og seks torsdager , forteller servitøren . 
– Det er blitt veldig populært , og mange bestiller bord for sikkerhets skyld . 
Komle , suppe og gulrot 
Jeg har latt meg friste av forrettskomlen , mens Bordvenninnen velger bakt og syltet gulrot . 
Spisevennen har lyst på skalldyrsuppe . 
– Den kommer med fritert wonton . 
Det låter spennende , sier han . 
Vi rekker å drikke opp glassene våre med hvitvin , og blir anbefalt en italiensk hvitvin , Cascina dei Ronchi til 110 kroner glasset . 
Tørr , men med en fast frukt og en snev av sitrus , og passer godt til våre ulike forretter . 
Komlen kommer som små , friterte kuler med syltet kålrot og strimler av svineknoke ved siden . 
Svinet er hvitvinskokt ifølge menyen , og kombinasjonen mellom de små bollene , svin og den syltede kålroten er en appetittvekker . 
Bordvenninnen skryter av sine røtter . 
– De har også laget gulrotsaus , og de små klattene estragonmajones og hasselnøtter gir retten en ekstra piff . 
Spisevennen er henrykt over sin skalldyrsuppe . 
Den sprøstekte wontonen ved siden av er fylt med shitake og hummerkjøtt , så den blir delt opp . 
Den ene delen går rett i munnen , mens den andre blir dyppet i den blekrosa suppen . 
– Denne suppen er formidabel , sier han . 
– Kraftig og fyldig i smaken med spretne , fruktige løkbiter . 
Wontonen er en munnfull som setter prikken over i-en . 
Topp tilbehør 
– Da er hovedrettene snart på vei , sier servitøren . 
– Hva har dere lyst på å drikke til dem ? 
Siden vi har vært meget fornøyde med forslagene hittil , ber vi på ny om råd , og blir anbefalt enda en italiener : 
Carussin completo , en lett , men med en saftighet og syre som viser seg å stå godt til våre hovedretter , okselårtunge og villkveite . 
Spisevennen og jeg har gått for oksen , mens Bordvenninnen har valgt fisken . 
Vi er litt uenige om lårtungen av okse , Spisevennen mener den er pregløs , men blir løftet en del av rødbetpureen og rødvinssausen og nydelig rosenkål. til . 
En bit var litt seig , men ellers er retten godt sammensatt , og « puffede » potetboller til setter en ekstra spiss . 
Bordvenninnens villkveite får også klart godkjent , men også her er det tilbehøret som gjør sitt til å heve hovedretten : 
Smørsaus med hjerteskjell , gnocchi og små « plugger » konfitert purre . 
Halvveis vellykket dessert 
– Vil dere ha dessert ? 
Da henter jeg menyene . 
– Det trengs ikke , sier Bordvenninnen og Spisevennen . 
De hadde allerede bestemt seg for hvilken av de to dessertmulighetene de ville ha : 
Sjokolademousse og crème brûlée . 
Jeg spør isteden om et glass avec . 
– Vi har en god eplehetvin som også vil passe til dessertene , sier servitøren og byr på en smak . 
– Den tar vi ! sier Spisevennen . 
Så står etterrettene på bordet : 
Sjokolademoussen har følge av bjørnebær og små , luftige biter mosekake . 
Mektig , men delikat . 
Crème brûléen , som er toppet med fruktbiter , er en skuffelse , ifølge Spisevennen . 
Matglede og kunnskap 
– Dette ligner mer en vissen pannacotta , sier han og gir meg en skje . 
Kremen er tykk , med tydelig vaniljesmak , men frukten oppleves som unødvendig . 
– Skalldyrsuppen var for meg det definitive høydepunkt , konkluderer Spisevennen . 
Likevel er vi meget godt fornøyd med kveldens besøk : 
Presentasjonen og drikkeanbefalingene har vært ujålete , men preget av matglede og kunnskap . 
Prisnivået er også akseptabelt sett ut fra hva vi har fått av både mat og drikke . 
– Folkene bak Pila viser stor entusiasme både når det gjelder mat og vin . 
En annen årsak til at Pila kan treffe blink der andre har misset målet , er det smarte trekket å ha kaffebar på dagen og restaurant om kvelden . 
Når alle rettene sitter , er femmeren innen rekkevidde , sier Bordvenninnen og Spisevennen . 
Spennende utvalg vin Hyggelig betjening Norsk husmannskost med gourmetvri Andre gode , ujålete norske Bass Oslo Lokk Astral Publiko Sentralen Smalhans Stock 
Restaurantanmeldelsen : 
Billig og bra i Beijing 
Det er ikke fine omgivelser eller strålende service , men maten er fortsatt meget god hos Beijing Palace . 
– Heldekkende teppe på gulvet - det har ikke mange spisesteder i Oslo , sier spisefølget . 
Det er nesten fullt i dim sum-restauranten i Pilestedet , som har hvite duker på bordene , en del kinesiske gjenstander hengene på veggen , men er ellers brunt og kjedelig . 
Donald har flydd avsted 
– En innholdsrik meny , mener spisefølget , men denne kvelden er det flere ting som mangler på kjøkkenet . 
Man forventer at kinesiske restauranter har and på lager , men denne kvelden er Donald mangelvare . 
Beijing Palace har mange varianter dim sum på menyen , rismelsruller , ulike nuddelretter og andre kinesiske retter . 
De har også en egen sushimeny for å tekkes flere , men de fleste gjestene velger blant de kinesiske rettene . 
Bra braisert 
– Denne smaker meget godt , skryter spisefølget . 
Vi starter med en en skål braisert oksekjøtt og grønnsaker . 
Til dette får vi en skål med skarp chilipaste som vi blander med soyasaus og dypper kjøttet og kålen oppi . 
Kjøttet er mørt og meget smakfullt og kraften det ligger oppi er deilig på smak . 
Det samme gjelder de friterte dumplingsene fylt med reker og svinekjøtt . 
Glovarme , saftige biter som også får seg en runde i den sterke chilisausen . 
Dampet rismelrull 
– Det går litt tregt med serivcen i kveld , men det er i det minste bedre enn at mange av de asiatiske restaurantene pøser ut rettene fortest mulig . 
De fleste gjestene drikker enten øl eller hvitvin til maten , og siden det er en del futt i maten , velger mange riesling med litt restsødme for å hamle opp med den sterke maten . 
Vår tredje servering byr på en dampet rismelrull fylt med reker . 
Rullen er meget varm , litt geleaktig i konsistensen , og nydelig på smak . 
Vi dypper bitene i en søtlig soyasaus , og disse rismelrullene er fullt på høyde med de som blir servert hos Dim sum by Taste of China . 
Kongelige reker – Gode hovedretter , selv om de mindre rettene imponerer mer , synes spisefølget . 
Stekte skalldyr med paprika er god , men det er kongerekene som stjeler showet . 
Saftige , spenstige reker koser seg i en meget skarp og god svartbønnesaus med sprø grønnsaker til . 
Kamskjellene er greie , men er hakket for mye varmebehandlet . 
Det er mye smak i blekkspruten , som dessverre er litt for seig . 
Lammecarreéen er også bra , med mye smak av ingefær , men kunne også vært et hakk mørere . 
Tilbehøret med asparges , løk og brokkoli er godt , og begge hovedrettene metter bra . 
– 1500 kroner for tre småretter , to hovedretter , to pils og en flaske hvitvin er et bra kjøp i Oslo , så man skjønner godt at restauranten fortsatt er populær . 
Beijing Palace Adresse : 
Pilestredet 27 . 
Tlf. 22110800. 
beijingpalace.org 
Hva vi spiste : 
Dim sum , rismelrull , lam og sjømat . 
Hva det koster : 
Dim sum rettene varierer fra 67–99 kr . 
Forretter 65–79 kr . Hovedretter : 
145–249 kr . Dessert : 
59–75 kr . 
Hvem passer det for : 
Par og mindre vennegjenger . 
Barnevennlig . 
Vegetarretter : 
En hovedrett med stekte grønnsaker og ett par dim sum varianter . 
Rullestolvennlig : 
Ingen handikapptoalett . 
Lydnivå : 
Behagelig samtalenivå . 
Innsidetips : 
Spis mange dim sum varianter . 
Miljø : 
3 Meny : 
4 Mat : 
5 Service : 
4 Verdi for pengene : 
5 21 av 30 poeng 
Deilig mat Rimelige priser Innholdsrik meny Andre gode spisesteder i nærheten : 
Restaurantanmeldelsen : 
Rått og godt på Mitsu Mitsu kafé og sushi er et enkelt lokale med bra sushi . 
– Her varer jula helt til påske , sier spisefølget . 
Kalenderen står fortsatt på desember og en pepperkakeeske står ved siden av rekechips du kan knaske i deg mens du venter . 
Mitsu kafé og sushi ligger litt bortgjemt i Møllergata i et slitent lokale med norske og japanske motiver på veggene . 
Det er flust av katter som vinker og « mat » utstilt på bilder som i sydenland . 
Makrell + ål = sant Chicagos You ’ re The Inspiration kommer ut av høyttalerne og vi håper kokkene blir stimulert til å lage knallgod sushi til oss . 
Menyen er innholdsrik og byr på både nudelretter , risretter , sushi , sashimi og mange makivarianter . 
De fleste sushivariantene har vi spist på mange andre steder , men Mitsu byr også på frityrstekt tofu , ål og shime saba – makrell marinert i salt og riseddik . 
Love is in the air Chicago har heldigvis sluttet å spille og Sade har overtatt med No Ordinary Love . 
Det er mye kjærlighetstema i musikken denne kvelden , og heldigvis stemmer 
I gave you more than 
I could give brukbart med maten . 
– Meget bra kvalitet på laksen og tunfisken , skryter spisefølget . 
Kvaliteten på disse fiskene varierer mye i Oslo , men hos Mitsu er det meget god smak på bitene . 
Vi får også en lite lag med wasabi under fisken og dypper bitene forsiktig i soyasausen for å ikke gi fisken saltsjokk . 
Mange drukner bitene i den salte væsken og dermed forsvinner fiskesmaken totalt . 
Fet fisk De frityrstekte bitene med tofu og avocado smaker meget godt og Mitsu er også flinke til å ikke overlesse bitene med for mye chilimajones . 
Her er det en liten snert i bitene , med hovedingrediensen skinner fortsatt . 
– Disse er også gode , mener spisefølget og tar en ny bit med ål . 
Den fete fisken har selskap av sprø agurk og smaken er meget bra . 
Det kommer masse folk inn for å hente takeaway denne kvelden , og lokalet med 30 sitteplasser innbyr heller ikke til at man sitter her lenge og drikker en av de få pilstypene de har i kjøleskapet . 
Tok du for mye Møllers ... 
Bitene med kamskjell og scampi er også bra , risen er god , og prismessig ligger Mitsu på samme nivå som de lokale sushistedene du finner ute i bydelene . 
– Det mest skuffende i alle sushi- og makivariantene er softshellskrabben som smaker overraskende lite , mener spisefølget . 
Heller ikke makrellen er på topp . 
Den har en antydning til transmak , som betyr at den ikke er fersk og at fettet har begynt å oksidere . 
Det er også viktig å fjerne skinnet etter at den har ligget i salt og riseddik , så skinner den ekstra ! 
Shime saba har en tendens til å bli for salt , men her har de tydeligvis blandet inn litt sukker i eddiken , som gjøre totalopplevelsen bedre . 
– Mitsu Kafe & Sushi byr fortsatt på mye bra sushi til en grei pris , selv om ikke alle bitene er på topp denne kvelden . 
Mitsu kafé og sushi 
Adresse : 
Møllergata 42 . 
Tlf. 22110330. 
mitsukafe.no 
Hva vi spiste : 
Familiesushi og ulike makiruller . 
Hva koster det : 
Stor sushi 16 biter 175 kr . 
Nudelretter 110–115 kr . Risretter 110–130 kr. 7 biter maki 60–110 kr . 
Hvem passer det for : 
Kjapp matbit for par eller små grupper . 
Vegetarretter : 
En makivariant , en suppe og en hovedrett . 
Rullestolvennlig : 
Nei , trapp opp til restauranten . 
Lydnivå : 
Behagelig bakgrunnsmusikk på samtalenivå . 
Miljø : 
3 Meny : 
5 Mat : 
4 Service : 
4 Verdi for pengene : 
4 20 av 30 poeng 
Fyldig meny God sushi 
Sentralt plassert 
Andre gode spisesteder i nærheten : 
Klosteret . 
Romantisk og stort utvalg vin Pjoltergeist . 
Uformelt og nydelig mat Taco Republica . 
Tipp topp tapas Bon Lio . 
Gastrobar med herlig mat Chez Colin . 
Franske fristelser Munchies . 
Gode burgere Arakataka . 
Herlig mat til fin pris 
Royal Gastropub byr på hurtig mat for folk i farten 
Det gjør ingenting om togavgangen er forsinket når du kan ta en matbit her mens du venter . 
– Det ikke alle som har klart seg siden vi var i en nyoppussede Østbanehallen første gang , sier Bordvenninnen . 
– Brazzeria og Spuntino har måttet vike for Olivia , men Royal Gastropub ser ut til å holde koken . 
– De er heldige med beliggenheten like til høyre for trappene opp til avgangshallene , sier jeg . 
– På de andre stedene er det også lagt opp til « tyngre » matservering , mens her kan du enten bare ta en øl eller få noe raskt å spise . 
På menyen har de blant annet en ekspresslunsj for dem som har det travelt , og burgerne kan man enten spise her eller ta med seg . 
Husk bordnummeret 
Vi har derimot satt av godt med tid , og har bestemt oss for å begynne med å dele på en stor porsjon kyllingvinger . 
Bordvenninnen passer på bordet mens jeg går til baren for å bestille . 
– Husk bordnummeret , sier hun før jeg stiller meg i køen . 
Det er travelt denne ettermiddagen , men de fleste skal bare ha noe å drikke , så det går ganske fort . 
Bordvenninnen har bedt om et glass husets hvitvin , som er en pinot grigio fra Italia , mens jeg er blitt anbefalt en Pale ale fra Amundsens bryggeri . 
Trainspotting ? 
Nesten 
– Jeg liker at man har hengt opp en tavle med togavganger og ankomster . 
Da kan man beregne hvor travelt man har det , sier Bordvenninnen . 
Det tar heller ikke lang tid før vi glohete kyllingvinger kommer til på bordet av en effektiv , men hyggelig servitør . 
Ved siden av har vi fått selleri , gulrot og en skarp dressing . 
– Denne var det fart i , sier Bordvenninnen og tar en stor slurk av vannglasset før hun nipper til vinen . 
– Den er god , litt fyldig , men passer fint til krydret mat . 
Bra burger , slapp quesadilla 
Til hovedrett har vi bestilt husets burger og quesadilla , som skal være fylt av både langkokt oksehale og svin . 
Det tar heller ikke lange tiden før vi får maten . 
– Heldig for dem som har et tog å rekke , mener Bordvenninnen . 
Begge rettene har pommes frites ved siden , så vi har bare bestilt en liten salat som tilbehør . 
– Det må være noe grønt ved siden , sier hun . 
Quesadillaen er brettet til en halvmåne , og er toppet med striper av chilisaus og vårløk , mens min burger kommer med fint smeltet cheddar , karamellisert løk , soyabakt tomat og et friske salatblad . 
– Du kan ta den grønne salaten siden jeg har fått min rasjon salat , sier jeg . 
Mest tørste gjester Burgeren er saftig , og løken gir den et ekstra løft . 
Pommes-en har også fått et dryss grønt , men er ellers midt på treet . 
– Det blir vel mye tortilla , mener Bordvenninnen . 
– Kjøttet er nesten helt borte i ost , løk , paprika og lefse . 
Men også denne chilisausen er det fart i . 
Både selve stedet og maten gir et inntrykk av at dette er mest for menn , sier hun og bestemmer seg for å avslutte med en crème brûlée til dessert mens jeg tar enda en øl når jeg bestiller dessert i baren . 
Raskt og hyggelig 
– Desserten er bra , men det er kyllingvingene og burgeren som var best , mener Bordvenninnen . 
– Dessuten er jeg imponert over den raske og hyggelige service på tross av at selve bestillingen er preget av å være på samlebånd . 
– Prisnivået er hakket over andre , enklere steder , men de veies opp av størrelsen på porsjonene og at man får maten fort . 
Hvis man beregner avgangen rett , kan man sette seg god og mett på toget . 
Det er en suksessfaktor for et konsept på et travelt knutepunkt som Oslo S. Sentralt Rask service Godt utvalg øl Andre steder du får gode burgere Munchies i Torggata Døgnvill på Vulkan og Tjuvholmen Grünerløkka brygghus Illegal burger i Møllergata Kverneriet på Majorstua Burger Joint på Aker Brygge 
Restaurantanmeldelsen : 
Far East - nært , godt og familievennlig 
Du kan risikere å gå rett forbi , men gå heller rett inn : 
Far East har noen av byens beste vårruller og wonton-suppe . 
– Dere hadde flaks at jeg var tidlig ute , ellers hadde det vært vanskelig å få en god plass , sier Spisevennen . 
Han har greid å sikre et bord ved vinduet . 
Rundt om i det lille lokalet er så å si alle bordene fulle . 
– I verste fall kunne vi kanskje fått plass inne i hjørnet ? sier Bordvenninnen og ser lenger innover . 
– Det tror jeg ikke . 
Det hender at de setter folk sammen ved større bord , som der borte , sier han og nikker mot et bord like ved der en enslig gjest leser avisen mens to venninner går igjennom hva som skjedde kvelden i forveien og sammenligner mobilbilder . 
Mange faste gjester 
Ved siden av oss sitter noen som antagelig er her for første gang . 
Bestefar retter på brillene og leser høyt fra menyen for barnebarna mens mellomgenerasjonen tydeligvis vet hva de skal ha . 
– Det er nok de som har foreslått dette stedet , sier Spisevennen . 
– Det er mange faste gjester her , jeg har vært her med folk fra jobben som ikke går andre steder . 
De to mennene rett bak meg er tydeligvis blant dem . 
Den ene ringer og spør tredjemann hvor han blir av og om han skal ha det vanlige . 
– Da skal vi ha to nummer 12 og en 24 , sier de til servitøren som har kommet for å ta opp bestilling . 
Husk vårruller – Pssst , der er far i huset . 
Han ser ut som en filmstjerne , gjør han ikke ? sier Spisevennen lavt . 
Sjefen har kommet slentrende bort til bordet der de tre generasjonene sitter og spør om de trenger hjelp . 
Bestefar lurer på om det er noe han kan anbefale . 
– Nummer 57 er veldig bra ! 
Ikke for sterk . 
De yngste vil ha spaghetti , og blir anbefalt stekte nudler , mens foreldrene skal ha nudelsuppe , og ber om vårruller først . 
– Det samme som meg , sier Spisevennen . 
– De vet hva som gjelder på Far East . 
Jeg tar også vårruller , men satser på stekte nudler med svin og grønnsaker til hovedrett . 
Nok å spise Bordvenninnen ser igjennom det omfangsrike spisekartet på tykkelse med en liten bok , der hovedvekten er på vietnamesiske retter , men også et godt utvalg thaimat . 
– Det er nok å velge mellom , sier hun . 
– Jeg begynner med wonton , men har ikke lyst på suppe og kunne heller tenke meg en karrirett . 
Jeg spør servitøren . 
Servitøren er på plass , og tar imot bestillinger . 
Hun har svaret klart når Bordvenninnen ber om anbefaling : 
Thaikarri med kylling . 
– Veldig god , ikke veldig sterk . 
Rask servering 
Servicen er effektiv , i løpet av få minutter har vi fått vårruller og wonton . 
Man kan bestille tre eller fem av hver , så vi har tatt den største slik at alle kan få smake . 
De friterte vårrullene er virkelig noe for seg selv : 
Knasende sprø og med en hjemmelaget , spiss og syrlig fiske / chilisaus ved siden . 
– Den kunne vi bestilt dobbelt porsjon av , sier Bordvenninnen , som også skryter av sine friterte wonton . 
Jeg synes selve deigen er blitt for hard under stekingen , men fyllet er meget bra . 
Det skal vise seg at de kokte wonton-ene i suppen er enda bedre . 
Nudelsuppen er i det hele tatt en liten åpenbaring , med de små knyttene , masse myke nudler , kjøtt- og grønnsaksstrimler som svømmer i kraften . 
Selv om de stekte nudlene også er gode , med krispe grønnsaker , saftig svin og knuste peanøtter , er det tydelig hva som er spesialiteten på Far East . 
Ikke tam thai – Suppen ser god ut , men denne må du også smake , sier Bordvenninnen og rekker meg en gaffel med kylling og thaikarri . 
Kyllingen er mør som smør , og karrien er både rund og spiss , med en fin , sødmefylt avslutning . 
– Her må jeg nok bestille mer ris for å få med meg alt , sier hun . 
Mine nudler er ikke de sterkeste , så jeg forsyner meg av chilisausene som er plassert på bordet sammen med « tårnet » som inneholder kniver , gafler , skjeer , spisepinner og servietter . 
Srirachisausen er kanskje sterkest , men det er chilipastaen i olje som passer best til retten . 
Utrendy og hjemmekoselig 
Far East er langtfra et trendy spisested i et område som er blitt sterkt gentrifisert i de senere år . 
– Akkurat som Hai Café , Lille Saigon , Thai Orchid , Dalat og Viet Nam House har man har ikke brukt nevneverdig tid på å endre lokalet fra tidligere eiere , sier Spisevennen . 
– Det ene bildet oppe på veggen ser ut til å kunne stamme fra en indisk restaurant , sier han og peker på et motiv med krigere på hester og elefanter . 
– Tenk at vi pleide å kalle strøket rundt Sentrum Scene til Hausmanns gate for « Lille Vietnam » . 
Nå er Tan Tan supermarked og Nam Kang Sushi fordrevet til fordel for Burger King , trendy barer , kafeer og vintagebutikker . 
Vel verd pengene 
– Men denne delen av strøket er ikke blitt nevneverdig berørt ennå , sier Bordvenninnen , som har merket seg detaljer som får det lille lokalet til å virke litt større og hjemmekoselig . 
– Speilene er et smart trekk , det samme er plantene i vinduet . 
– Dette er stedet som dekker de fleste behov , sier Bordvenninnen . 
– En tusenlapp for tre retter for tre personer med drikke er også bra . 
– Maten er god , porsjonene rause og til en rimelig pris . 
Selv om Far East ikke er billigst i området , er dette et sted man gjerne kommer tilbake til for spesialiteter som vårrullene og wonton-suppen , sier Spisevennen . 
– Si fra neste gang dere skal hit , så blir jeg med . 
Rask service 
Bra prisnivå Godt besøkt Andre rimelige asiatiske i nærheten Lille Saigon 1 – 
Gingergrass Hai Café Beijing Palace Thai Orchid Tuk Tuk Thai 
Restaurantanmeldelsen : 
Kjedelig mat hos Café Christiania 
Du husker landhandlerieffektene på Café Christiania bedre enn maten . 
– Vil du ha hjelp ? spør spisefølget . 
Servitøren sliter fælt med å åpne vinflasken og har tydeligvis aldri gjort det før . 
Etter noen halsbrekkende stunt som den rene nysirkusartist , får hun til slutt hjelp av en annen servitør . 
Christiania Café er en innholdsrik restaurant i Frimurerlosjens ærverdige bygning sentralt plassert ved Stortinget . 
Spisestedet er spesielt hyggelig i det første runde rommet du kommer inn i , med sofaer langs siden og store vinduer mot gaten . 
Vi blir plassert lengre inne i restauranten , hvor det ikke er like koselig . 
Meny til etterfølgelse 
– Her har mange restauranter mye å lære , sier spisefølget . 
Menyen hos Café Christiania byr på klassiske retter hvor de fleste vil finne noe de liker . 
Det fine er at de har vin- eller ølanbefalinger til alle rettene . 
Ølutvalget i menyen er også imponerende , og til alle forrettene er det kun øl som anbefales . 
Mens vi venter på de første rettene titter vi rundt oss på både dukkehoder , gamle skilt og annen krimskrams . 
Spisestedet ønsker å gjenskape et levende sted i byen med utgangspunkt i vår kultur tilbake til første halvdel av forrige århundre . 
Det er gjennomført og har mange morsomme detaljer . 
Tungekyss – Gode torsketunger , skryter spisefølget . 
Forrettene er havnet på bordet uten noen form for presentasjon , og spisestedet kan med fordel ha varme asjetter til maten for at den skal holde tempen . 
De panerte tungene burde vært varmere , men har spennende tilbehør i form av rømme og lemoncurd . 
Sitronkrem brukes mye til desserter , men funker bra til de salte tungene , selv om det blir en vel syrlig dominans i smaksbildet . 
En frisk Nøgne Ø Saison passer utmerket til . 
– Grei , men også i overkant syrlig . 
Den andre forretten består av laksetartar med en kule karsesorbet med en pikant og nesten pepprete smak som fungerer fint til fisken . 
Her er også sprø krutonger , men kokken har vært vel raus med sitronen , som også her dominerer for mye . 
Det er tydelig at servitøren er fersk , for hun aner ikke hva som er på asjettene eller hva de har på menyen . 
Men hun er hyggelig og skjenker jevnlig i glassene våre . 
Etterlysning : 
Varm mat ønskes – Greit hjort , sier spisefølget , men synes det smaker vel lite av fileten på tallerkenen . 
Hjorten er rosa og nokså saftig , men smaker overraskende lite . 
Fatet er igjen kaldt , og kjøttet mister fort den lille varmen den har . 
Potetkaken til er laget i forveien , men man må klare å varme den nok opp til gjestene . 
Den er nesten kald i midten , men ellers god på smak . 
Den tamme rødvinssausen har snerk på seg etter ventingen , men jordskokkene er gode , grønnkålen grei og det er deilig med det smaksrike og litt sure tindvedsyltetøyet til . 
Steinharde oster 
– Denne er heldigvis bedre , sier spisefølget , og tar en ny bit av kveiten . 
Det store fiskestykket er saftig og godt , med god ertepuré og deilig stekt sopp . 
Peppersausen til gjør lite ut av seg , og også her byr man på den samme lunkne potetkaken . 
Retten er i overkant salt , men man blir mett og god av den store porsjonen . 
Café Christiania byr på mange desserter , og etter en lengre pause bestemmer vi oss for å spise husets utvalgte oster . 
– Pass på tennene , advarer spisefølget . 
Én ting er at de ikke forteller hvilke oster man har satt på bordet , men verre er det at ostene er steinharde . 
De må ha ligget i et meget kaldt kjøleskap , og smaker dermed lite . 
Vi har fått en tam Morbier , en mursteinshard , kjedelig chèvre , men en brukbar ramsløkost fra Myrdal Gård i Tysnes . 
Hjemmelekse til Café Christiania til neste besøk : 
Maten må være varm , ostene skal ikke være som isblokker og legg litt mer ære i servitøryrket – man må kunne noe ! 
Christiania Café Adresse : 
Nedre Vollgate 19 . 
Tlf. 22010510 . 
cafechristiania.no 
Hva vi spiste : 
Torsketunger og laksetartar til forrett . 
Hjort og kveite til hovedrett og oster til dessert . 
Hva det koster : 
Forretter 115–165 kr . Hovedretter 165–305 kr . 
Dessert 65–135 kr . 
Hvem passer det for : 
Ypperlig for små og store grupper . 
Spennende sted for barn . 
Her kan man sitte lenge . 
Vegetarretter : 
En hovedrett - sitronrisotto med kimchi og sitrussalat . 
Rullestolvennlig : 
Nei , trapp opp til restauranten . 
Lydnivå : 
God stemning , men innestemme holder lenge for å bli hørt . 
Miljø : 
4 Meny : 
4 Mat : 
3 Service : 
2 Verdi for pengene : 
4 17 av 30 poeng 
Sentral beliggenhet 
Gode drikkeforslag til maten Stemningsfullt lokale 
Bedre valg i nærheten : 
Grand Café . 
Oppusset og mye bedre mat . 
Sjekk ut vinkjelleren . 
Dinner . 
Kinesisk klassiker med smakfulle retter . 
Yaya ’ s. Morsom og rimelig thailandsk spisested . 
New Delhi . 
Hyggelig indisk restaurant . 
Brasserie France . 
Knall atmosfære i fransk stayer i Oslo . 
Restaurantanmeldelsen : 
Ny stjernerestaurant i Oslo 
Har du savnet Bagatelle eller Oro ? 
Ta turen til À L ’ aise . 
– Endelig åpner det et spisested med en annen stil , sier spisefølget . 
De siste restaurantene som har åpnet i byen , har ofte vært uformelle , røffe steder med rør i taket , trebord uten duker og mye glass , stål og tre . 
Inne hos À L ’ aise er stemningen alt annet enn uformell . 
Trill inn champagnen ! 
– Lokalet minner litt om Feinschmecker . 
Det er lunt og innbydende med runde bord , damaskduker , tepper , fine blomster og vakre lysestaker og lamper . 
Platene i taket gir litt kontorfølelse , og stedet er hverken like vakkert som Statholdergaarden eller har utsikten til Maaemo . 
– Ja , hva med et glass fra champagnetrallen , spør sommelieren . 
Trallen skal visstnok være den eneste i sitt slag i Norge , og her kan du velge alt fra Diebolt-Vallois til både Bollinger , Krug og superårgangen 2006 fra Dom Perignon . 
Her kan pengene fly raskt ! 
Lekre presentasjoner 
Menyen hos À L ’ aise består av en åtte retters smaksmeny til 1500 kroner som vi velger , en vinpakke til samme pris , samt en del av de samme rettene i en egen à la carte-meny . 
– Meget lekre presentasjoner . 
Vi gumler i oss små førforretter med alt fra ostepuff med gruyere , løkkrem på butterdeig og valnøtter med foie gras . 
À L ’ aise har valgt å servere alle rettene på ulike hvite tallerkener slik at maten virkelig kommer til sin rett . 
Vi får også posjert vaktelegg med røkt laks og spinat - en spennende og smaksrik variant av egg Benedict . 
Hei på skrei 
– Da får dere kveldens første rett , opplyser servitøren og plasserer en vakker skål foran oss . 
Oppi ligger biter av skrei , hjerteskjell , kalde biter agurk , små , sprø brødbiter og en syrlig vinaigrette . 
Det smaker friskt , salt og syrlig , og vi kjenner godt smaken av både fisk og skjell . 
Den flinke vinkelneren har holdt et lite foredrag om hvitvinen til , Stift Goetweig Grüner Veltliner 2015 fra Kremstal i Østerrike , som med sine herlige sitrustoner , friskhet og gode lengde er en god match til maten . 
Veskestol – Navnet på restauranten betyr komfortabel , og det er lett å skjønne hvorfor . 
Her skal man slappe av og nyte maten i rolige omgivelser . 
Vesken til spisefølget er plassert på en puff ved siden av bordet , nytt bestikk blir lagt på bordet av servitører med hvite hansker og bordet børstes jevnlig for smuler . 
Noen vil kanskje synes det blir vel stivt , men det er stilen her . 
Krepselag 
– Da har dere fått sjøkreps fra Frøya , forteller kjøkkensjefen og heller lagret bringebæreddik over . 
Ulrik Jepsen kommer fra jobben som kjøkkensjef på Engø Gård og har tidligere arbeidet på bl.a. 
Søllerød Kro og Kokkeriet . 
Den saftige krepsen har fin sødme og smakskonsentrasjon , som blir forsterket av sødmefulle rødbeter og bringbær . 
– Nydelig vinfølge . 
Denne blander seg elegant med de andre smakene . 
Vi har fått historien om Bruno Paillard , som solgte Jaguaren sin for å starte champagnehus og på kort tid , siden 1985 , lager knallbra vin . 
Rosé Première Cuvée Brut lukter av røde bær , både kirsebær , jordbær og rips og en en frisk lekkerbisken . 
På tide med litt Périgord-trøfler 
Deretter kommer flere herligheter på løpende bånd . 
Et nydelig kamskjell med hasselnøtter , nøttekrem og pata-negra skinke , med sorte flak av Périgord-trøfler supplert av hvit burgunder - Deux Montille Saint-Romain Le Jarron 2011 . 
– Et godt grep som hever totalopplevlesen , mener spisefølget om servitørene som heller kraft over rettene ved bordet mens de forteller i detalj om rettene . 
Paleo , Kontrast , Statholdergaarden - mange restauranter gjør dette med suksess . 
Edle dråper Under et stort blad svartkål skjuler det seg skatter skate og glasert svin , som vi blander med en utrolig velsmakende « sauce aromatique » . 
Det smaker syrlig av eplejuice og nøttetoner fra kålen , og er en meget godt sammensatt rett der det salte , søte og syrlige balanseres perfekt . 
Til denne har vi fått en ny eksklusiv champagne - Krug brut Vivacité Solaire 2003 - et tøft år for champagneprodusenter med mye frost og høye temeperaturer . 
Det smaker meget friskt og komplekst og lukter av både solbær , bjørnebær og aprikos . 
Løk til å gråte av Den femte retten byr på god ravioli fylt med villsvin , men her stjeler den velduftende soppconsomméen vel mye av smaksbildet . 
En rimelig Anne Sophie Dubois Fleurie l ’ Alchimiste 2014 funker greit til , men løfter ikke retten . 
– Herlig sprøtt , sier spisefølget om kalven . 
Det møre og saftige kjøttet er pakket inn i sprø deig og serveres med mild og søt Roscoffløk toppet med en nydelig morkelsaus . 
Ulike teksturer og meget godt sammensatt rett supplert av en ny burgunder , en fløyelsmyk Michèle & Patrice Rion 2008 fra Nuit-St.-Georges , duftende av skogbunn . 
Kastanje + jordskokk = sant 
Servicen har vært meget bra , men det er ingen grunn til å børste bordet for smuler hele tiden . 
Komfortabelt betyr også å la gjestene sitte i fred . 
– Dessertene er meget vakre . 
Først ut er en nydelig skål hvor tynne skiver av sødmefull kastanje ligner på mønsteret i fatet . 
Nøttesmaken passer perfekt sammen med bitene av jordskokk som ligger i bunnen . 
Her er også en god kule melkeis og et nydelig sølvarmbånd av sukker . 
Den friske Kracher Scheurebe Trocken beerenauslese No 3 passer bra til . 
À L ’ aise har vært flinke til å variere både land og vinstiler denne kvelden . 
Oremus Tokaji Late Harvest 2014 er også god , men her stjeler desserten showet . 
Gul fest – Ufattelig god mangodessert ! 
Solen når ikke inn i lokalet til restauranten , men denne gule oasen varmer langt inni sjelen . 
Her er mangois , biter av mango med hvit sjokolade og mangomousse rullet i sprø kakesmuler . 
Det setter et verdig punktum for en særdeles flott matopplevelse . 
– En ny stjernerestaurant er født i Oslo . 
Det er dyrt og godt og blir vel mest brukt av representasjonskontoer og et og annet jubilerende par . 
Jeg tipper de har Michelinstjerne allerede neste år , sier spisefølget . 
À L ’ aise Adresse : 
Essendropsgate 6. 
Tlf. 21055700 . 
alaise.no 
Hva vi spiste : 
8-retter smaksmeny med vinpakke til . 
Hva det koster : 
1495 for både vinpakke og smaksmeny . 
Har også a la carte med forretter til 275–295 kr . 
Hovedretter til 395 kr og dessert til 245–260 kr . 
Hvem det passer for : 
Par og mindre grupper . 
Har et eget chambre separée . 
Vegetarretter : 
Nei . 
Rullestolvennlig : 
Ja Innsidetips : 
Et flott sted å feire de store anledningene . 
Smaksmenyen er et must ! 
Lydnivå : 
Behagelig bakgrunnsmusikk på samtalenivå . 
Miljø : 
5 Meny : 
6 Mat : 
6 Service : 
6 Verdi for pengene : 
5 28 av 30 poeng 
Vakkert lokale 
Nydelig retter 
Meget flink sommelier 
Andre luksusrestauranter i Oslo : 
Restaurantanmeldelsen : 
Snart er det St. Patrick ’ s Day , og The Dubliner byr opp til fest Du orker ikke danse Riverdance etter en middag på The Dubliner , men godt er det ! 
– Hurra for St. Patrick Day , skåler spisefølget . 
– Nasjonaldagen i Irland er først 17. mars , men fint med en tjuvstart . 
Vi sitter på The Dubliner med hver vår mørke Guinness og leser gjennom menyen . 
Puben har eksistert helt siden Lillehammer-OL , ble meget populær i løpet av kort tid og har utvidet to ganger - både i 1996 og 2005 . 
Pulled pork nachos 
– Jeg har lyst på en del retter fra snacksmenyen , sier spisefølget . 
Vi lar oss friste av både chicken wings , glaced ribs og cheesy pulled pork nachos . 
The Dubliner har levende musikk flere kvelder i uken , men denne kvelden er det kun lyden av feststemte vennelag og slafsing av skrubbsultne gjester . 
Heite saker – Puh ! 
Dette var ekstremt sterke saker , sier spisefølget . 
Ved siden av kyllingvingene er det to skåler med aioli og Dubliner hot saus , som må gi et utrolig mersalg av øl i baren . 
Dette er kruttsterke saker , så de saftige og gode kyllingvingene får kun en kort flyvetur innom skålen før de ender sin ferd i det store sluket . 
Tannarbeid Ribsene er det eneste som skuffer denne kvelden . 
Tennene og kjaken må virkelig jobbe for å rive kjøttet av de BBQ-glaserte ribsene , som burde hatt flere timer i ovnen . 
Det er synd , for røyksmaken er virkelig god og tilbehøret det samme som til kyllingen . 
– Dette var veldig godt , skrytet spisefølget . 
Den store overraskelsen av de tre første rettene er nachosen med pulled pork . 
Kjøttet er saftig og velsmakende med smeltet ost og salte nachos . 
Den sødemefulle salsaen og syrlige og friske guacamolen løfter smaksopplevelsen . 
The big bang 
Vi koser oss mellom glassmalerier og gamle kirkebenker og har jevn trafikk forbi bordet av folk som vil ut å røyke i den populære bakgården . 
St. Patrick ’ s Day feires til ære for helgenen St. Patrick og den dagen folk kler seg opp i grønne klær . 
Spisefølget blir grønn av misunnelse når bangers & mash havnet på bordet foran meg , men grønnfargen avtar når irish stew også ankommer . 
Guinnessaus – Svinaktig gode pølser ! 
De tre store svinepølsene smaker nydelig og blandes med rødkål og en sødmefull Guinnessaus . 
I tilegg er det en stor klatt luftig potetmos og grov sennep . 
Porsjonen er enorm og veldig mettende . 
Den andre hovedretten er også herlig . 
Irish stew inneholder møre , saftige lammebiter blandet med gulrot , løk , purre , potet og sellerirot . 
Sausen er godt krydret med en del pepper og det dukker også opp ett og annet laurbærblad i gryten . 
Det ristede brødet ved siden av er fint å dyppe i den smakfulle sausen . 
– Nå klarer jeg ikke få ned en eneste bit til , stønner spisefølget . 
Vi betaler 1200 kroner for tre øl hver og store mengder deilig mat . 
Det er en god deal i Oslo . 
God Paddie ’ s Day ! 
The Dubliner Adresse : Rådhusgata 28 . 
Tlf. 22337005 . 
dubliner.no 
Hva vi spiste : 
Nachos , kyllingklubber , ribs som snacks . 
Irish stew og bangers & mash til hovedrett . 
Hva det koster : 
Snacks 32–149 kr . Burgere 148–218 kr . 
Hovedretter 168–228 kr . 
Dessert 84–104 kr . 
Hvem passer det for : 
Små og store venngjenger . 
Her blir man sittende lenge . 
Vegetarretter : 
Nachos , oliven , brød og aioli som snacks samt en egen veggieburger . 
Rullestolvennlig : 
Nei Innsidetips : 
Røyksugen ? 
Her har du muligheten . 
Klassisk og god mat Hyggelige bartendere Stemningsfullt lokale Miljø : 
4 Mat : 
5 Meny : 
4 Service : 
5 Verdi for pengene : 
5 23 av 30 poeng 
Andre gode spisesteder i nærheten : 
Restaurantanmeldelsen : 
Nomads er en meget god asiatisk nykommer 
Maten er bra , men du husker best det lekre lokalet til Nomads . 
Det begynner dårlig . 
Elendig , faktisk ! 
– Dere må bytte plass ! 
Vi har satt oss godt til rette i en lekker sofa med fin utsikt til både den åpne baren og kjøkkenet til Nomads på Solli plass og prater om den vellykkede oppussingen av Fauna som lå her tidligere . 
– Det er noen andre som skal ha sofaen , forklarer servitøren og henviser oss til et bord ved baren - omtrent som å bytte fra eget kontor til åpent landskap . 
Flere av de andre sofaene står tomme når vi forlater lokalet noen timer senere , og slik kan man ikke behandle gjestene . 
Gode cocktailer 
– Tøft gjort å åpne en asiatisk restaurant få meter unna Alex sushi og en rekke andre gode spisesteder , mener spisefølget . 
Vi har startet kvelden med to av husets cocktailer - en fruktig og frisk Geisha Martini med pasjonsfrukt og bringebær , samt en syrlig Lost In Garden med både ingefær , koriander , vodka , sake og lime . 
– Konseptet her er en 5-retter meny , samt at dere kan piffe den opp med gåselever , kaviar eller wagyukjøtt , opplyser servitøren . 
Vi går for den vanlige 5-retteren og får kort tid etter lune edamamebønner med havsalt , butterdeigsstenger og masabimajones med skikkelig sting i . 
Himmelsk abbortartar 
Det kan bli litt dulting i ryggen fra folk som skal passere mellom bordene og baren , men ellers er lokalet praktfullt . 
Lune farger , lekre sofaer , stilig bar og nydelig toalett - Nomads minner om en blanding av Annen Etage Eik og Sawan . 
Sistnevnte har da også samme eiere som Nomads . 
– Serveringene står i stil med lokalet , skryter spisefølget når første rett lander på bordet . 
På et sort , lekkert fat ligger kjøkkensjefens utvalg av sashimi . 
Råvarene er meget bra og smakene rene og gode . 
Best er yellowtail , laks og havabbor , men også kamskjell og ishavsrøyen med mango og asparges smaker bra . 
Hummeren med en bit mango på toppen er det minst smak i . 
– Denne er fantastisk , mener spisefølget . 
I en liten treeske fylt med is , står to små glasskåler med to treskjeer oppi . 
De inneholder tartar av abbor med lakserogn , mirin , noe sitrus og smaker himmelsk . 
Her viser kjøkkenet virkelig klasse . 
Udon og shitake 
Vinkartet er meget bra og vi går for en Diel Goldloch Riesling GG 2011 fra Nahe i Tyskland , en fyldig og frisk vin som passer meget godt til de første rettene . 
– Da har dere fått litt suppe med udon , biff og sopp , forklarer servitøren . 
Kjøttet er så vidt stekt og lyser rødt og forførende mot oss . 
Oppi skålen ligger også strimler av grønnsaker , shitakesopp og tykke udonnudler . 
Den smaksrike suppen er småpiffig og smaker intenst av soppen . 
Det er mykt , sprøtt og velsmakende og den retten vi husker best sammen med tartaren denne kvelden . 
Krabber inn i munnen 
– Nok en lekker presentasjon , sier spisefølget i det makiene ankommer bordet . 
Vi startet med et salatblad toppet med knasende sprø og god softshellkrabbe og ris . 
Laksebitene har fått en omgang med brenneren på kjøkkenet og smaker intenst og godt . 
Ved siden av står to biter med laksetartar og mango på toppen - friskt og sødmefullt . 
De er , sammen med spicy yellowtail og agurk samt hummertartar med rogn , også gode , men det føles litt gjentagende med samme råvarer som sashimien . 
Love me tenderloin 
Etter en kjip start på måltidet har servitøren god kontroll på måltidet , men blir litt stresset når nye gjester kommer inn i lokalet . 
Når han da skal fortelle om maten på bordet , spruter ordene ut i ekspressfart så det er vanskelig å forstå hva han sier . 
– Meget god dumpling , mener spisefølget og tar nok et jafs av den store biten fylt med indrefilet og stekt foie gras . 
Kjøttet er meget mørt og saftig og vi dypper den store biten i en sødmefull black bean sause som oser av trøffel . 
Gåseleveren kjenner vi ikke mye til , men retten er god på smak med et sprøtt hvitløksflak på toppen . 
Bring meg bær – Mørt og saftig lammekjøtt ! 
Den siste retten før dessert byr på et stort stykke røkt lammecarré som smaker av både timian og masse hvitløk . 
Kjøttet burde ha vært varmere og det hadde vært godt med noen grønnsaker til . 
Desserten er enkel og god og inneholder hjemmelaget bringebærsorbet - en frisk og passe søt avslutning på måltidet . 
– Nomads byr på godt håndverk , gode råvarer , mange deilige smaker og er definitivt et sted man har lyst til å vende tilbake til . 
Helst i sofaen ! 
Nomads Adresse : 
Solligata 2 . 
Tlf. 40009060 . 
nomads.no 
Hva vi spiste : 
Nomads byr på en dagens 5-retter som du kan pimpe opp med ekstra luksusråvarer . 
Hva det koster : 
650 kroner per person . 
Hvem passer det for : 
Par og mindre vennegjenger . 
Har også en chambre separée . 
Vegetarretter : 
Nei , ingen , bortsett fra edamamebønnene i starten . 
Rullestolvennlig : 
Nei , trapp ned til toalettet i kjelleren . 
Lydnivå : 
Behagelig musikk spilles på samtalevolum . 
Innsidetips : 
Kom en halvtime tidligere og ta en av de gode drinkene i baren . 
Miljø : 
5 Meny : 
5 Mat : 
5 Service : 
4 Verdi for pengene : 
4 23 av 30 poeng 
Nydelig lokale 
Vakre presentasjoner 
Meget gode drinker Andre gode restauranter i nærheten : 
Restaurantanmeldelsen : 
Rågod sushi 
Det er mye dårlig sushi i Oslo sentrum , men Sabaki biter godt fra seg . 
– Jøss ! 
Dette opplever vi ikke så ofte , sier spisefølget . 
Vi sitter i kjelleren på Paleet hvor det i dag finnes tre restauranter - Pizza Crudo , Public Matpub og japanske Sabaki . 
Opprinnelig var det fire spisesteder i hver sin stil , men , sannsynligvis på grunn av lite folk på kveldstid , kuttet man ut spanske El Gordo og tilbyr nå alle menyene fra de tre stedene , uavhengig av hvor man sitter . 
Chiao - bonjour - olá Jøss ’ et skyldes den meget gode servicen vi får fra den italienskportugisiskfranske servitøren vår , som gjør alt rett denne kvelden . 
Han anbefaler både retter , vin og er meget trivelig . 
– Smart trekk at man kan velge fra ulike menyer . 
Da finner de fleste noe de liker , men man må også synkronisere de ulike kjøkken . 
Nå sender de ut pizza , sushi og burgere til bordene på ulike tidspunkt , men folk vil jo spise måltidet sammen . 
Gode råvarer 
Menyen hos Sabaki byr på både snacks , nigiri , sashimi , spesialretter , en tastingmeny til hele bordet , samt varme retter fra Robatagrillen . 
De fleste rettene er velkjente , så vi bestiller litt forskjellig for å se hva kokkene duger til . 
– God kvalitet på fisk og skalldyr , skryter spisefølget . 
Vi har fått noen biter nigiri , ris med fisk oppå , og både den hvite , saftige kveiten og velsmakende laksen innfrir . 
Risen er sødmefull og god og også presentasjonene er det gjort flid med , med små spirer på toppen . 
De to bitene med sødmefull kongekrabbe har en intens skalldyrsmak og er ikke så vandig og smaksløs som vi ofte får den servert . 
Makeløs maki – Makiene innfrir også , mener spisefølget og tar nok en bit av Californiarollen . 
De åtte bitene inneholder mer av kongekrabben , avokado , rogn blandet inn i risen på utsiden , samt en passe mengde chilimajones . 
Mange spisesteder har en tendens til å kjøre på med for store mengder , som gjør at chilimajonesen totalt dominerer smaksbildet . 
Her trer alle smakene fint frem . 
Drage på menyen 
Den andre rullen , Rainbow Dragon , ser meget lekker ut med med avokadoen kveilet rundt risen og pyntet med spirer og lakserogn på toppen . 
De åtte bitene inneholder forskjellige ingredienser , med både laks , kveite , scampi og kamskjell . 
Bitene smaker meget godt og man kjenner smaken av både fisk og skalldyr som blander seg med en søtlig saus av teriyaki og balsamico . 
Det er også deilig med agurk inni makirullene - et sprøtt element mot alt det myke . 
Ribbe i april 
– Lokalet er fint , selv om man merker at man sitter i en kjeller og ikke alle plassene er like gode , sier spisefølget . 
Vi har fått de siste to rettene på bordet av vår blide servitør og starter med « julematen » . 
En meget saftig ribbebit med fin grillsmak stikker ut fra en luftig steamed bun - en klebrig hvetebolle ofte brukt i streetfood . 
Kokkene har fylt på med syltede grønnsaker , salat og en smaksrik hoisinsaus . 
Det er salt , søtt og syrlig , men her kunne man i tillegg ha hatt en sterk saus til , for eksempel litt srirachasaus , for å piffe opp retten . 
– Utrolig godt , skryter spisefølget av den kullgrillede oksen . 
Kjøttet er mørt og smaksfullt , godt krydret og har følge av masse stekt sopp stekt i jernpanne ( teppanyaki ) , fermenterte soyabønner og masse gressløk over . 
For å balansere med noe sødme , har kokkene lagt på terninger av grillet , mild kålrabi . 
Porsjonen er stor , supplert med ris , men koster også 285 kroner . 
Vi avslutter måltidet med en passe søt , frisk og syrlig yuzukake , supplert med noen jordbærbiter og søt jordbærcoulis . 
– Av de tre resterende spisestedene i kjelleren til Paleet , er det Sabaki som imponerer mest . 
Jeg håper bare folk bruker det i steden for dårligere alternativer som Egon , TFI Friday og Hard Rock Café i nærheten , avslutter spisefølget . 
Sabaki Adresse : 
Karl Johans gate 39 . 
Hva vi spiste : 
Nigiri , makiruller , grillet svineribbe og entrecôte . 
Yuzukake til dessert . 
Hva det koster : 
Makiruller 98–165 kr. Nigiri 60–90 kr . 
Robatagrillen : 
148–285 kr. 4-retter smaksmeny 545 kr per person . 
Dessert 95–98 kr . 
Hvem passer det for : 
Par og mindre grupper . 
Fint for barn og passer godt før besøk på kino eller teater i nærheten . 
Vegetarretter : 
Vegetarmaki og fem ulike småretter . 
Rullestolvennlig : 
Ja . 
Heis ned til kjelleren . 
Lydnivå : 
Behagelig samtalenivå . 
Miljø : 
3 Meny : 
4 Mat : 
5 Service : 
5 Verdi for pengene : 
4 21 av 30 poeng 
Her får du også god sushi i byen : 
Jonatan sushi . 
Meget bra sushi i kjelleren på Steen & Strøm Chiba sushi . 
Forseggjort sushi i enkelt lokale . 
Alex sushi . 
Nydelige råvarer og presentasjoner . 
Hanami . 
Gode munnfuller på Tjuvholmen . 
Nodee Barcode . 
Meget god restaurant i Barcoderekken . 
Mamo Sushi . 
God og rimelig sushi på Løkka . 
Mitsu Kafé & Sushi . 
Enkel innredning og mye takeaway . 
Le Meo Sushi . 
God sushi på Sørenga . 
Südøst Asian Crossover . 
Flott uteservering . 
Restaurantanmeldelsen : 
Bra øl - middels mat 
De har godt øl på Grünerløkka brygghus , men maten holder ikke samme nivå . 
– Det gjør ingenting om du mister en øl i fanget på de to personene , sier spisefølget irritert . 
Vi sitter på Grünerløkka Brygghus og leser gjennom menyen , men alle bestillinger skjer i baren . 
Oslo har etter hvert fått mange steder med godt utvalg av øl , folk brygger i stor stil hjemme og det merkes i køen . 
– Hva har du av øl da ? 
Hvilke sorter har du på tapp ? 
Har du noe litt spesielt ? 
Arghh ! ! 
Man burde kanskje hatt to ulike køer , en for dem som vil skryte av alt de kan eller meske seg med mer kunnskap og en til dem som vil bestille mat og en øl . 
Dorsk torsk – Utvalget er ikke så stort , men flere av rettene frister , mener spisefølget . 
Vi har startet med et par småretter først og skåler i Løkka pils og Løkkatrollet . 
Fish & chipsen er sprø og varm og smaker godt , men vi har fått saftigere og bedre fiskestykker andre steder i byen tidligere . 
Torsken er fritert i Løkkapils , men er litt grøtete i konsistensen . 
Vi heller over bra malteddik og gumler i oss god pommes frittes , ertestuing med bra tyggemotstand og en velsmakende tartarsaus . 
Syltet løk frisker også opp smaksbildet i den salte retten . 
Mer ost , takk ! 
– Veldig trivelig lokale , skrytet spisefølget . 
Det uformelle og stemningsfulle lokalet er stappfullt denne kvelden med menn mellom 30 og 50 år . 
Vi koser oss med nachos med smeltet cheddar med masse vårløk over og en kruttsterk chiliblanding . 
– Stas å spise de første ti nachosene , men når ostebladningen er oppspist , er jeg også ferdig med retten . 
Her kunne man hatt lag på lag med ost og kjøtt , slik de gjør med cheesy pulled pork nachos hos The Dubliner . 
Der får man også skåler med guacamole og rømme ved siden av til samme pris , sier spisefølget . 
Kunnskapsrike bartendere 
Vi står i kø flere ganger for å bestille denne kvelden og gjengen bak baren har god kompetanse på både øl og hvilke ølsorter som passer til maten . 
– Burgeren er meget god på smak , men den burde vært mer saftig . 
Cheddaren er fint smeltet og det er er godt med både rødløk , bacon og friske salatblader . 
Brødet er også saftig , men chipotleaiolien gjør lite av seg - her burde det vært mer sting . 
Potetbåtene er helt greie , litt tørre , og hever ikke spiseopplevelsen . 
Det er fint at man varierer , men her skulle man heller hatt friesene som vi fikk til fisken . 
For mye stekt 
De samme potetene følger til entrecôten , som heller ikke er i toppform . 
– Meget god og sødmefull portersaus , masse knasende sprø og deilige aspargesbønner , men kjøttet ? 
Entrecôten er dessverre stekt for lenge og hardt og smaker derfor tørt , selv med mye saus på . 
Det er synd , for kjøttet er av god kvalitet og smaker mye . 
– Hyggelig sted og kunnskapsrike bartendere , men kjøkkenet må heve seg et hakk til neste besøk . 
Som Aftenposten-abonnent kan du få vårt eksklusive sekservarsel før alle andre får lese anmeldelsen . 
Så blir det lettere å sikre bord før det blir fullbooket . 
Meld deg på her Grünerløkka Brygghus Adresse : 
Thorvald Meyers gate 30 B . 
Tlf. 96622831 . 
brygghus.no 
Hva vi spiste : 
Nachos , fish & chips , burger og entrecôte . 
Hva det koster : 
Småretter 80–130 kr . Hovedretter 165–245 kr . 
Hvem passer det for : 
Ølglade venner - små grupper . 
Vegetarretter : 
Ukens suppe kan lages vegansk . 
Rullestolvennlig : 
Nei . 
Lydnivå : 
Bordene står tett , men du kan snakke med innestemme . 
Kunnskapsrike bartendere 
Mye godt øl Hyggelig lokale Miljø : 
4 Meny : 
4 Mat : 
3 Service : 
4 Verdi for pengene : 
4 19 av 30 poeng 
Andre steder med bra ølutvalg 
Restaurantanmeldelsen : 
Spis asiatisk mat her ! 
Genki restaurant serverer gode japanske munnfuller . 
– Nok en ny asiatisk restaurant . 
Oslo flommer over av nye asiatiske spisesteder , sier spisefølget . 
Genki har åpnet dørene ved siden av Omakase by Alex Cabiao og over Xích Lô i Vikaterrassen . 
Få meter unna ligger både Restaurant Dinner , Mahayana , Tabibito , Der Peppern Gror , Benares , Golden Mountain og Marrakech . 
Konkurransen er knallhard og vi er spente på hva Genki kan tilføre Restaurant-Oslo . 
Kaiseki med en tvist – Artig med Vikaterrassen . 
Før oppussingen var det noen få , anonyme spisesteder her , men nå flommer det jo over av restauranter . 
Perfekt før en kino i Vika og få meter unna Nationaltheatret T-banestasjon . 
Genki tar utgangspunkt i den tradisjonelle Kaiseki settingen – en tradisjonell flerretters middag , og kjører sin multiretters versjon hvor det hovedsakelig er norske og japanske råvarer . 
Deleretter skal være Det nye spisestedet har mange småretter og en egen makimeny . 
De har både ukens 3-retter , samt en 14-retters meny til 825 kroner . 
Vi synes det blir i voldsomste laget denne kvelden og plukker heller en del småretter . 
De har en del nye og fristende retter på menyen , men også mange kjente gjengangere . 
Her er maki med laks og kongekrabbe og noen varianter med ceviche . 
Genki har mange vin på glass , men vi starter med et par Kirin på tapp for å slukke tørsten . 
Tempura sjøkreps – Nydelig presentasjon , skryter spisefølget . 
Makirullene har ankommet bordet og det ser meget fristende ut . 
Tunfisktartaren er toppen med masse rogn og har både reddik , avokado , gressløk og noen spirer til selskap . 
Tunfisksmaken trer fint frem i retten , og bitene gir et salt og friskt smaksbilde med ulike teksturer . 
Bitene med sjøkreps lignet et egg , der den gule chilimajonesen ligger oppå risen . 
Sjøkrepshalene er lune og har et fint , tynt , sprøtt frityrlag utenpå , men den fine sødmefulle smaken av sjøkreps drukner litt i chilien . 
Nå smaker det mest spicy ris med noe fritert . 
Havets konge 
– Jeg liker denne makirullen best , mener spisefølget og tar en ny jafs av kongekrabben . 
Den saftige , sødmefulle og herlige skalldyrsmaken av kongekrabben kommer fint frem i bitene , som er rullet i rogn og pyntet med spirer og bonitoflak , tørkede fiskeflak . 
Her lykkes kjøkkenet godt . 
Lokalet til Genki minner mye om mange andre asiatiske restauranter – litt røft og minimalistisk , med mange mørke toner , stilige lamper , murvegg og stoler og bord i ulike høyder . 
De fem smakene 
– Da er jeg klar med neste rett , opplyser servitøren , som gjør en fin jobb denne kvelden . 
Vi får både anbefalinger og detaljerte opplysninger om maten . 
På fatet ligger både friterte asparges og kveite . 
De sprø bitene blander vi med både tang , knasende sprø og sødmefull rødkål , samt en småsøt puré av blomkål og majones . 
Den hvite fisken burde ha vært saltet mer i forkant , men ellers er retten en fin blanding av både umami , salt , søtt og syrlig , samt en småbitter smak fra både kålen og aspargesene . 
Ålmajones – Denne er nydelig . 
Min favoritt så langt , sier spisefølget . 
Foran oss ligger fredagstacoen klar – en lefse med sprøtt , fritert kyllingskinn , grønnkål , syltet rødløk , ålmajones og noen chiliflak . 
Kjøkkenet er flinke til å variere råvarene , bruke ulike teksturer og sette sammen gode smaker , uten at noen blir for dominerende . 
Vi avslutter måltidet med svinekjøtt som har kost seg i sous-vide maskinen før det er blitt grillet . 
Kjøttet er saftig , men grillsmaken meget dominerende i smaksbildet som er supplert med biter av søte rødbeter , frisk grønn salat og tynne skiver daicon – en mild japansk reddik . 
Selvskryt Genki leverer bra håndverk og mange gode smaker , men « la oss ta deg med på en smaksopplevelse du neppe har opplevd tidligere » , som det står i menyen , er å strekke strikken vel langt . 
– Det blir spennende å se om Genki klarer seg i Oslo , hvor det allerede er tett i tett med asiatiske spisesteder . 
Vil du ha bra sushi , drar du på Alex . 
Vil du ha bra thai , stikker du på Plah . 
Dinner leverer topp kinesisk mat , og ønsker man å velge mellom flere asiatiske menyer på samme sted , er Tabibito eller Mahayana greie valg . 
Genki blir litt diffus , småretter og noe sushi , og må kjempe tappert for å overleve . 
Det håper vi de klarer . 
Genki Adresse : 
Ruseløkkveien 3. Tlf. 45695022 . 
genki.no 
Hva vi spiste : 
Ulike japanske småretter , inkludert noen makivarianter . 
Hva det koster : 
Smårettene koster mellom 55–165 kr . Makirullene 125–195 kr. Ukens 3-retter koster 395 kr 14-retter Genkimeny koster 825 kr . 
Hvem passer det for : 
Par og små grupper . 
Vegetarretter : 
Noen få småretter og en makivariant med asparges , avokado og syltet sopp . 
Rullestolvennlig : 
Ja . 
Lydnivå : 
Musikk spilles på samtalevolum . 
Innsidetips : 
Sjekk ut dagens 3-retter til 395 kr . 
Det er et bra valg før teater eller kino . 
Flinke servitører 3-retteren fint priset 
Mange gode retter Miljø : 
4 Meny : 
4 Mat : 
5 Service : 
5 Verdi for pengene : 
5 23 av 30 poeng 
Andre gode asiatiske spisesteder i nærheten : 
Restaurantanmeldelsen : 
Deilig dim sum Oriental restaurant er et godt stykke unna maten til Dinner , men er et godt valg midt i Oslo-gryten . 
– Du går ikke hit på grunn av interiøret , sier spisefølget . 
Oriental ligger over Vålerengas pub Bohemen i Arbeidergata og byr på litt slitte trebord , enkelt interiør og mørke stoler og sofagrupper . 
Det er også lurt å sjekke under bordene når folk har betalt og forlatt stedet , for under flere av bordene ligger det matrester . 
Det er veldig udelikat . 
Stort antall retter – Restauranten har eksistert i mange år , men innholdet i menyen er stort sett det samme . 
Et variert utvalg av dim sum og hele 20 hovedretter , inkludert noen vegetaralternativer . 
Servitørene er raske med å tilby drikke og ta imot bestillinger – her skal det gå kjapt . 
Oriental er et sted mange besøker før en tur til et av byens mange teatre , eller kommer opp for å trøstespise hvis Vålerenga har gått på et tap . 
Dampet filodeig 
– Da er det klart for en stor dim sum-tallerken , sier den vennlige servitøren og setter et avlangt fat på bordet mellom oss . 
Der ligger det seks ulike varianter og vi kaster oss over de fristende bitene . 
– Disse var skikkelig gode , skryter spisefølget . 
Vi starter i den ene enden av fatet med en avlang bit dampet filodeig fylt med både scampi og svinekjøtt . 
Det er glovarmt , saftig og godt og vi dypper den i en småpiffig blanding av både worcestersaus og Sri Racha – den thailandske chilisausen . 
Vi nyter en meget frisk Grans-Fassian Laurentiuslay Riesling Trocken GG 2012 som varer lenge i munnen , og dette er et meget godt kjøp hos Oriental . 
Vinen koster 395 kroner på polet , men er kun ganget med to i restauranten . 
Det gjør ikke mange andre spisesteder . 
Mye likt innhold 
En av de aller beste bitene er definitivt Ha Gau , hvor dumplingene har på seg et forførende antrekk – et nesten gjennomsiktig , tynt lag hvetepastaskinn . 
Inni herligheten er det masse saftige reker , og disse blander vi med en soya- og chilisaus . 
Den samme sausen bruker vi til å dyppe bitene med Siu Mai , disse fylt med både reke og svinekjøtt . 
Det er godt , men litt like smaker på flere av bitene , og i overkant salttungt . 
Vårruller på sommeren – Deilig med denne småskarpe sennepssausen , sier spisefølget . 
De friterte dumplingene Tja Fan Koh har mer svinekjøtt og reker i seg , samt litt hakket koriander . 
Vårrullene er også sprø , og det er deilig å endelig få smake noen grønnsaker . 
De små vårrullene er fylt med både risnudler , shitakesopp , aspargesbønner og svinekjøtt , og som vanlig er det søt chilisaus til . 
Donald er ikke sprø 
Vi har fått mye blandet service på Oriental tidligere , men denne kvelden har de bra kontroll over gjestene . 
– Litt for tørr and , men det hjelper selvfølgelig med et lass hoisinsaus , mener spisefølget . 
Crispy duck kan du i dag spise mange steder i Oslo , blant annet hos Dinner , Sawan , Mahayana og Südøst . 
Det er dessverre få som klarer å få skinnet sprøtt , så det crispy innslaget uteblir ofte , også her . 
– Jeg har fått det noen få ganger hos Dinner restaurant , når vi har bestilt Pekingand meny , sier spisefølget . 
I tillegg til den soyabraisserte anden og tynne pannekaker , er det klassisk tilbehør som agurk , vårløk og den hjemmelagde fyldige og smaksrike hoisinsausen . 
Østers + sopp = konge 
Den andre hovedretten er bra , men også her er det ting som skurrer . 
Lung Ha Ao Lau serveres flere andre steder i Oslo , og byr på en halv fritert hummer , marinert indrefilet av okse , kamskjell , kongereker og masse ulike grønnsaker . 
Indrefileten er meget mør og smaksrik og grønnsakene er som vanlig på topp hos Oriental . 
– Sprø asparges , minimais og gulrøtter og jeg liker godt den fyldige smaken av kongeøsterssopp . 
Den er nesten kjøttaktig i konsistensen , sier spisefølget . 
Havets kardinal 
Ingrediensene ligger i en mild saus mikset av sataysaus og kinesisk barbecuesaus og også kongerekene hever retten . 
De er faste og meget gode , mens kamskjellen er mer seige og er blitt varmebehandlet for lenge . 
Hummeren har Oriental slitt med ved tidligere besøk , men denne gangen er havets kardinal saftigere og det er mye mat i den store kloen . 
– Kult at mange av de asiatiske restaurantene har hummer på menyen . 
Jeg liker best sjøkreps naturell , og synes ofte hummeren bør tilføres noe smak . 
Blandingen med sprø grønnsaker og mild asiatisk saus kler hummeren , mener spisefølget . 
– De har bedre og mer spennende asiatisk mat andre steder i byen , men Oriental leverer god mat til greie priser år etter år . 
Fin beliggenhet og mange ulike retter på menyen , gjør nok at restauranten får jevnt med besøk i flere år fremover , sier spisefølget . 
Vi labber ned trappen og møter flere tårevåte fotballøyne på vei opp . 
Vålerenga har tapt igjen . 
Andre gode asiatiske restauranter i byen : 
Restaurantanmeldelsen : 
Bella Bambina , italiensk for potetelskere Italiensk hurtigmat før toget går . 
Svisj , der står forrettene på bordet . 
Rakk han i det hele tatt å gå ut på kjøkkenet på den tiden ? undrer jeg mens jeg ser ryggen på servitøren haste videre . 
For all del , det er ikke noe galt med tempoet . 
Selvfølgelig må det gå kjapt på en restaurant som ligger ved byens største trafikknutepunkt . 
Vi skal ingen steder , men den uniformskledde unge mannen ved siden av oss skvetter da han kikker på klokken , reiser seg og får betale regningen mens han står og tripper med militærbagen sin . 
Førstemann ut Det er gått fem år siden Petter Stordalen og Ole Jonny Eikefjord åpnet Bella Bambina som den første i den storstilte renoveringsplanen for Østbanehallen . 
På den tiden var området mildt sagt nitrist . 
I dag trenger ingen skjemmes over hallens vakre arkitektur , pent innredede restauranter og hyggelige fellesområder . 
Men Jernbanetorget utenfor har den samme gamle blandingen av simpelt og staselig , årets nyskapning er et glorete pariserhjul i hvitt og rosa . 
– Et byrom som tillater sånt , har gitt opp , sukker Willie , snur seg bort fra vinduet og konsentrerer seg om menyen igjen . 
Den har en litt merkelig inndeling til italiensk restaurant å være , men de fleste rettene er høyst gjenkjennelige . 
Forretter som bruschetta og carpaccio , flere pastaretter og sikre vinnere som entrecôte og gratinert kyllingbryst . 
Vi stusser litt på at en av forrettene er ovnsstekte amandinepoteter , senere skal vi få så mange av dem at vi skjønner at de må være kokkens absolutte favoritter . 
Nesten helt ekte Bella Bambina ligger i tilknytning til Stordalens hotell Grand Central og fungerer også som frokostrestaurant for hotellgjestene . 
Lokalene er lyse og lekre , utformet i god harmoni med togstasjonens arkitektur . 
Fem-seks meter under taket , vakker parkett på gulvet , røffe vegger i pusset betong . 
Rundt omkring står tønner dekorert med tomater og store kandelabre samt steinkrukker med store oliventrær . 
Tomatene har aldri vært i nærheten av ekte jord , det har neppe plasttrærne heller . 
Men de er fine etterligninger av ekte vare . 
Selve restauranten er delt inn i ulike områder , med moderniserte pinnestoler i et hjørne , guloransje skinnstoler i et annet og langs vinduet og i indre del av lokalet , lysegrå kupésofaer i rekke . 
Det er god plass på gulvet til bagasje , noe en familie med store kofferter tydelig setter pris på . 
Varmt brød , kalde tomater Servitøren vår holder seg i den nedre delen av serviceskalaen , kommer med menyer , tar imot bestilling , setter vann på bordet og viser seg ikke annet enn når han har noe å levere . 
Men vi kjenner jo rettene , så vi trenger ikke mer . 
Tror vi . 
Forrettene kommer i halv og hel porsjon , vi bestiller hver vår halve i den tro at hel porsjon kanskje er en hovedrett . 
Da servitøren setter et lite tefat med carpaccio foran Willie , skjønner vi at en halv forrett er bokstavelig ment . 
En halv bruschetta er i mer normal størrelse , en god skive ristet brød med en mengde tomat og rødløk . 
Dessverre smaker det lite . 
Brødet er varmt og nystekt , men tomatene er tydelig kuttet opp tidlig på dagen og puttet i kjøleskap . 
De smaker vann . 
Det rå oksekjøttet er gjemt under et teppe av rucola og parmesan , men det lille som er , er mørt og velsmakende . 
Min hovedrett inneholder mange av de samme ingrediensene , men der ligger kjøttet , en stor skive entrecôte , dandert oppå et teppe av rucola og parmesan . 
14 halve , ovnsstekte amandinepoteter fyller resten av tallerkenen , sammen med fire-fem halve cherrytomater . 
Også Willies pølsetallerken er dominert av ovnsbakte poteter , 10 stykker . 
Det høres kanskje ikke så mye ut , men når pølsene ligger på en solid porsjon sauterte bønner , er det jo nok tilbehør . 
I tillegg en liten salat . 
Men det smaker fortreffelig . 
Kjøttet er perfekt grillet , saftig og mørt . 
Chilipølsene er godt krydret og smaker hjemmelaget . 
Stekte poteter er stekte poteter . 
Bedre enn ventet 
Det går unna . 
Når middagstallerkenene bæres ut , kommer dessertfatene inn . 
Tiramisu og pannacotta dandert på avlange fat pyntet med sjokoladesaus og oppskåret frukt . 
Det ser nøyaktig ut som masseproduserte kafeteriautgaver , men kvaliteten er som hjemmelaget . 
Man får i det hele tatt mye og god mat på Bella Bambina , til priser som ligger litt lavere enn de fleste andre italienere i samme klasse i Restaurant-Oslo . 
Hvis man ikke har et tog å rekke , går det kanskje vel fort i svingene under matserveringen , men atmosfæren er likevel avslappet og rolig . 
– Vet du hvem som hadde storkost seg her ? spør Willie . 
– Bestefaren min . 
Han stolte aldri på varmmat som ble servert uten potet . 
Rask servering Sentralt Hele og halve forretter Italienere i nærheten Olivia Østbanehallen , kjederestaurant i hallens fineste lokaler . 
Brunello i Stenersgata , koselig med god pizza og pasta . 
Cantina Cortina i Folketeaterpassasjen , rustikk hverdagsmat . 
Cargo på Sørenga , storstue med nydelig kveldssol . 
Restaurantanmeldelsen : 
En del som skurrer på Skur 33 Uteserveringen på Skur 33 overbeviser ikke . 
– Reker ? 
Det har vi ikke , sier servitøren og forsvinner inn i folkemengden på Skur 33 . 
Restauranten ligger lekkert til på Akershusstranda , like nedenfor Akershus slott og få meter unna Solsiden restaurant . 
De omtaler seg selv som en trattoria med fokus på italiensk sjømat og har fisk og skalldyr på grillen som en av sine spesialiteter . 
Bort med cruiseskipene 
– De har vokst seg større utendørs , sier spisefølget . 
Denne solskinnsdagen er det stappfullt utenfor Skur 33 , og vi må stå på venteliste for å få et av bordene i solen . 
Det er stoler og bord på den ene langsiden og en haug med sitteplasser foran restauranten like ved sjøkanten . 
– Jeg har en drøm . 
Om fem år er det tre nye restauranter på Akershusstranda og at de skyggefulle cruiseskipene er flyttet bort fra denne indrefileten , håper spisefølget . 
Vi vinker til gjestene på et enormt skip som legger fra kai før vi leser igjennom menyene vi har fått . 
Ingen perle på oss 
– Et mye dårligere utvalg utendørs enn de som sitter inne får , sier spisefølget . 
Skur 33 tilbyr fem ulike antipasti , to pastavarianter , seks ulike pizzavarianter og en secondi piatti – dagens fangst . 
– Synd de ikke har reker , men fire østers med ingefærgelé og vinaigrette frister . 
Vi starter med det , før vi tar en porsjon pasta med krabbe og en pizza pesto rosso . 
Servitøren nikker og forsvinner , men kommer tilbake fem minutter etterpå . 
– Vi har hverken reker eller østers . 
Ta frityren ved hornene 20 minutter senere kommer servitøren med Fritto Misto Di Mare , fritert fisk og skalldyr , en av de få variantene igjen blant antipastien . 
– Dette er kanskje den største utfordringen for kjøkkenet , sier spisefølget . 
Maten har nemlig mistet nesten all varme . 
Uteserveringen blir kanskje for langt unna kjøkkenet eller at antallet gjester er altfor høyt , slik at noe mat blir stående en stund før det blir tatt med ut . 
– Aldri spesielt godt med nesten kald frityr , og de har vært raus med den . 
Bitene smaker nemlig mye frityr , men er ikke spesielt sprø . 
Den beste biten er den friterte krabben som har beholdt litt sprøhet og saftighet . 
Akkarbiten får også godkjent , men den friterte hummerbiten med risotto har mistet all saftighet , og blir kun en tørr skuffelse . 
Sitronmajonesen burde hatt mer syre i seg , men tomatchutneyen smaker deilig . 
Servicen ... 
Det er stapp fullt både ute og inne , og servitørene løper fra bord til bord for å rekke over alle som vil ha tak i dem . 
Vi heller i vin selv , får ingen opplysninger om maten , men nyter den flotte utsikten over Oslofjorden . 
Vil du nyte kveldssolen , er gullrekka på Tjuvholmen , Sørenga , Vippa og Akershusstranda noen av de beste valgene . 
Salami piccante 
– Da er det klart for hovedretter , sier servitøren og setter pizza og pasta foran oss . 
Pizzaen vinner glatt den duellen , men også her er det hastverksarbeid fra kjøkkenet som ødelegger . 
Pizzaen hadde hatt godt av lengre steketid i ovnen og er bare såvidt litt sprø . 
Smaken er derimot veldig bra . 
Den røde pestoen er full av smak og blandes med en bra spicy salami piccante og pecorino sardo . 
Sauemelksosten kommer fra Sardinia , er rik på smak og smaker nydelig sammen med pestoen . 
Brusk 
– Har de kokt den ? 
Spisefølget prøver en ny bit av pastaen strozzapreti . 
Den tykke pastaen kalles visstnok prestekveler i Toscana . 
Et rykte sier at prestene likte pastaen så godt at de spiste for fort . 
Det skjer ikke med oss , for den håndrullede pastaen er dessverre kokt altfor kort tid og er meget hard å bite på . 
Vi sliter også med tilbehøret . 
Det er veldig vanskelig å få ut kongekrabben av skallet sitt , og her burde de heller ha servert en helt bit . 
Nå kommer det med brusk og veldig lite krabbekjøtt . 
For store ? 
– Ingenting å utsette på dessertene , skryter spisefølget om de hjemmelagde sorbetene , men Skur 33 har mye å gå på for å tekkes alle sommerspisende gjester som strømmer til restauranten . 
– Mon tro om de er blitt for store ? 
Med så mye folk ute og inne er resultatet middels mat og middels service . 
Utsikten er fortsatt flott , men den redder ikke et skuffende måltid . 
Nydelig utsikt 
Bra pizza 
Fin uteplass Andre spisesteder i vannkanten : 
Restaurantanmeldelsen : 
Bra kjøttslott 
Hvaskjer på Torshov byr på slappe servitører og mye god mat . 
– Klar for ett kilo entrecôte ? 
Spisefølget rister på hodet . 
En av hovedrettene til restaurant 
Hvaskjer på Torshov er en kilo entrecôte kam med beinet – anbefalt til en kjøttsulten gjest eller som delerett . 
Får kjøtt av naboen 
Hvaskjer åpnet dørene i de historiske lokalene til Kulturslottet Soria Moria for to år siden . 
Spisestedet er en grillrestaurant , noe menyen gjenspeiler godt . 
Her er blant annet langtidsbakt svineside , short ribs av storfe , fritert kylling og chorizo . 
Kjøttet blir levert av slakter Strøm Larsen , som ligger få meter unna restaurantlokalet . 
Smak av mokka og mørke bær – Lite folk her i dag , så ingen grunn til å vente med bestillingene , sier spisefølget . 
Servitørene snakker i mobilen og virker litt bortreiste denne kvelden . 
Dette er et uformelt spisested med vannmugge og bestikk stående på bordet , men litt engasjement i jobben er hyggelig for betalende gjester . 
Zombieservitører finnes det allerede for mange av . 
Vi får etter hvert bestilt mat og en pils hver . 
Hvaskjer har en fyldig beskrivelse av drikken i menyen og det er flott av man skriver hva de fleste variantene passer til . 
Carpaccio med en tvist 
– En frisk og godt sammensatt forrett , men de kunne kanskje døpt den om til en asiatisk carpacciosalat , sier spisefølget . 
De tynne kjøttbitene av ytrefilet er saftige og velsmakende og har et lite sting av en småspicy soyasaus . 
Oppå kjøttet ligger masse mizunasalat , chili , tynne strimler av gulrot , sesamfrø og skarp rettich . 
Mizuna er fra Japan og kan minne en del om rucola , men er litt mildere i smaken . 
Klin kokos Den andre forretten byr på ceviche av kveite som bader i en peruansk leche de tigre – her gjort på en blanding av kokosmelk og aji amarillo , en chilipeppervariant fra Peru . 
De har også med choclo , peruansk mais , og cancha – en slags popcornvariant laget på maiz chulpe . 
Den er vanlig å servere til ceviche . 
Retten er ekstremt syrlig og kveiten kunne ha vært hva som helst . 
Kokosen er nemlig meget dominerende i smaksbildet sammen med canchaen . 
Men det er mye mat i forretten til 149 kroner . 
Flipper ut Lokalet til Hvaskjer er meget flott , uformelt og innbydende . 
Her er stoler og bord i ulike høyder , en stilig bar , modningsskap til kjøtt , et digert ølskap og en stor , åpen grill . 
– Artig med spillrommet med flipperspill , kroneautomater og shuffleboard . 
Det begynner å bli mange steder i Oslo som tilbyr ulike spill til gjestene , sier spisefølget . 
Hovedrettene lar vente på seg og det er ingen som er interessert i å fjerne de tomme asjettene fra bordet . 
Vi tester ut rødvinen vi har valgt til hovedrettene , Alexander VS The Ham Factory 2013 , en nokså frisk og fyldig rødvin fra distriktet Ribera del Duero i Spania . 
Vinen er laget på druen Tempranillo og oser av bjørnebær . 
Hvaskjer er ikke like knallharde på prisingen av vinene som andre spisesteder og har kun ganget vinen med 2,4 av polpris . 
Det er sympatisk , men slik burde det være på lokale restauranter . 
Raska på , chimichurri ! 
– Meget god entrecôte , skryter spisefølget . 
Kjøttet er fint stekt , godt krydret , mørt og smaksrikt . 
I en skål ved siden av er det en stor dose chimichurri , perfekt følge til den grillede entrecôten . 
Sausen brukes mye i Sør- og Mellom-Amerika og består av både hvitløk , olivenolje , persille , eddik og andre urter . 
Den lages i mange ulike varianter og finnes også i en rød versjon . 
Ved siden av kjøttet er det en frisk og god grønn salat , som minner mye om en Cæsarsalat . 
Den kommer med soltørkede tomater og masse bønner . 
Friesene til er meget sprø og velsmakende , men kokken er tydeligvis gått tom for rosmarin , for nå er det bare parmesan på . 
Vått brød – Saftig og god burger , mener spisefølget . 
Torshovburgeren har følge av samme fries og salat som til entrecôten . 
I tillegg er det kimchi , fermenterte grønnsaker , og en meget spicy chilimajones . 
En fin blanding , men dessverre har burgeren ventet en god stund på at entrecôten skulle bli ferdig , så det søte briochebrødet er blitt helt bløtt og nitrist . 
Her burde kokken ha byttet brød før det ble sendt ut . 
Man sender ikke ut en gjennomvåt katt på utstilling . 
– Hvaskjer er en flott restaurant med mye bra mat , men når ikke opp til nivået til St. Lars , Trancher , Vaaghals eller Grilleriet . 
Hvaskjer Adresse : 
Vogts gt. 64 . 
Tlf. 22797070 . 
hvaskjertorshov.no 
Hva vi spiste : 
Ceviche og carpaccio til forrett . 
Entrecôte og hamburger til hovedrett . 
Is til dessert . 
Hva koster det : 
Forretter : 
125–149 kr . Hovedretter 175–749 kr. Sharingmeny 349 kr . 
Dessert : 
45–75 kr . 
Hvem passer det for : 
Par , små og store grupper . 
Har et eget spillrom med kroneautomater , flipperspill og to shuffleboard . 
Vegetarretter : 
Grillet aspargessalat til forrett . 
Ris med quinoa , bønner og brokkolini til hovedrett . 
Rullestolvennlig : 
Nei . 
Trapp ned til kjelleren hvor toalettene er . 
Lydnivå : 
Musikk spilles på samtalenivå . 
Høy stemning i helgene . 
Kul bar Eget spillrom Stilig lokale 
Miljø : 
5 Meny : 
4 Mat : 
4 Service : 
3 Verdi for pengene : 
4 20 av totalt 30 poeng 
Andre gode kjøttrestauranter : 
Restaurantanmeldelsen : 
Pizzakræsj på Ladegården 
Ladegården har tilbudt en av byens beste pizzaer i en årrekke . 
Men ikke denne kvelden . 
– Servicen har tatt seg opp , men det går fremdeles i rykk og napp , sier Spisevennen , som har tatt turen bort til utebaren for å hente drikke og menyer . 
Han har sittet her en stund før vi kommer , og er nettopp ferdig med en halvliter . 
En skål med oliven og spicy pølse er halvspist , så når servitøren kommer forbi , ber vi om focaccia og aioli for å stagge sulten . 
Turen fra sentrum via Barcode til den grønne oasen i Gamlebyen har bl.a. gått gjennom Follobanens anleggsområde med tungtrafikk , biler , busser , syklister og fotgjengere om hverandre , så vi trenger noe for å komme til hektene . 
Nye koster Sist vi anmeldte Ladegården , var i 2014 . 
Nå har det kommet nye drivere , og Spisevennen har både vært her og hentet take away når han har vært i området . 
– Min favoritt er pikante , med spicy salami , sier han . 
Bordvenninnen vil ha hvit pizza , og tar en med gorgonzola og sopp , mens jeg velger biff . 
Mens vi nipper til glassene våre og dypper varm focaccia i den luftige aiolien , ser vi ut over den vakre hagen . 
Lyden fra anleggsarbeidene er nesten borte nå på ettermiddagen , og trafikksuset ellers er behagelig lavt . 
– På tross av de slitte utemøblene er dette en liten oase i Gamlebyen , sier Bordvenninnen . 
Tung og klissete pizzabunn – Spicy ? 
Hvit sopp ? 
Biff ? 
Servitøren kommer med maten , men forsvinner før vi får bestilt mer å drikke . 
Spisevennen reiser seg for å gå til baren , der har et par stilt seg i kø , men ingen servitør er å se . 
Vi får kontakt da en av servitørene legger ut på ny runde . 
Bordvenninnen spør om hvilken rødvin de vil anbefale . 
– Vi har husets . 
Den er grei , er svaret vi får . 
Når han kommer tilbake , har han glemt øl til Spisevennen . 
– Det går over stokk og stein i dag , sier Bordvenninnen . 
Vi lurer på om pizzaene har stått ute på kjøkkenet eller om de er blitt understekt , for bunnen er tung og klissete , og toppingen flyter oppå . 
– Slik var den ikke sist gang jeg var her , sier Spisevennen skuffet . 
Det verste er likevel toppingene : 
Bare den spicy salamien får godkjent . 
Ellers er rødløken hard , biffen seig og osteblandingen med gorgonzolaen smaker nesten ingenting . 
– Det skal ikke være mulig å bomme så totalt på tilberedningen av noe så enkelt som pizza , sier Bordvenninnen . 
Dårlig dag ? 
– Ladegården hadde en av byens beste pizzaer , men nå har de sakket akterut . 
En årsak kan være at ovnen rett og slett ikke var varm nok , sier Spisevennen , som mener at da han var innom for å hente mat tidligere i år , fikk han en pizza av et helt annet kaliber og kvalitet . 
– Vi må ha vært uheldige med dagen , konkluderer han . 
På nettsidene står det at de har fått ny pizzaovn . 
Kanskje den må kjøres inn ? 
– Alt lå til rette for et godt måltid , sier Bordvenninnen . 
– Sol , varme , ikke altfor mange folk . 
Så faller det på ukonsentrert servering og slapp pizza . 
Vi får håpe på bedring ved neste anledning . 
Solrikt 
Fint grøntområde 
Take away Andre steder i nærheten 
Bar Brutus : 
Røff norsk gourmet 
Ekebergrestauranten : 
Elegant mat og flott utsikt Roald & Umberto : 
Rustikk italiensk 
Olympen : 
Husmannskost med gourmetvri 
La Villa : 
Tyrkisk og pizza Oscars pizza : 
Tyrkisk og pizza MG 10 : 
Gastropub Asylet : 
Solid husmannskost 
Restaurantanmeldelsen : 
Villa Paradiso forfører fremdeles Frogner Det er to og et halvt år siden Villa Paradiso åpnet filial på Frogner . 
Hvordan har det gått siden da ? 
– Her var det fullt . 
Har vi bestilt bord ? 
Spisevennen ser rundt seg rett innenfor døren til Villa Paradiso , der det står flere og venter . 
Heldigvis har Bordvenninnen sørget for bordreservasjon . 
– Jeg har møtt venninner fra nabolaget her for en kaffe eller et glass vin her , og de kunne fortelle at dette stedet er svært populært uansett hvilken tid på døgnet man besøker det , sier hun . 
– Ikke nok med det – gründer Jan Vardøen , som står bak Villa Paradiso både her og på Olaf Ryes plass , har også begynt å pusse opp gamle Frogner kino , og har sikret seg et hjørnelokale i Bygdøy allé , så snart er han utelivskonge ikke bare på Grünerløkka , men også på Vestkanten , sier Spisevennen . 
Høy stemning – og lyd Lokalet , som tidligere huset en kjøkkenutstyrsbutikk , er delt i flere deler . 
Lenger inne er det stappfullt av vennegjenger som tydeligvis har sommerferietreff , og oppe på mezzaninnen sitter folk tett i tett . 
Vi har fått plass i en liten krok like ved vinduet . 
– Her gjelder det å ikke bestille for store retter , mener Spisevennen . 
– Da risikerer vi at fatene ikke får plass på bordet . 
Det er så vidt Bordvenninnen og jeg hører ham : 
Lydnivået er så høyt at vi må trykke oss sammen ved bordet for å kunne føre en samtale uten å bruke utestemme . 
Nok å spise Spisekartet byr på mange klassiske italienske retter , blant annet pizza som bakes i steinovn . 
– Pizzaen fra Villa Paradiso på Grünerløkka er blant mine favoritter , så det vil jeg ha , sier Spisevennen . 
– De har også carpaccio til forrett , så da vet jeg hva jeg vil ha . 
Skal vi sjekke vinlisten ? 
Bordvenninnen og jeg bestemmer oss for å dele et brett med ulike antipasti , og deretter vil jeg ha entrecôte . 
Bordvenninnen vil gjerne ha noe annet enn kjøtt , og bestemmer seg for gnocchi med gorgonzolasaus . 
Carpaccioen består av breasola med rikelig med parmesan og balsamico på toppen . 
– Jeg blir mett allerede før hovedretten . 
Dere får hjelpe meg , sier Spisevennen . 
Service på topp 
Vårt brett med diverse italiensk spekemat og skinke , ost , focaccia , aioli , salat og søtt er også god valuta for pengene . 
Spisevennen har i samråd med vår svært oppmerksomme og vennlige servitør funnet frem en flaske norditaliensk rødvin , Luisa , som har en fin balanse mellom syre og fruktdrevet sødme . 
– Stram og fin , men likevel bløt og behagelig , skryter Spisevennen . 
Lydnivået er heldigvis avtagende , det ser ut til at de mest høyrøstede selskapene er på vei ut , men nye gjester står tålmodig i kø for bord . 
Fett nok på fatene 
– Er dere klare for hovedrettene ? spør servitøren , som har mer enn nok å gjøre denne kvelden . 
Etter litt venting er det vår tur å få maten . 
Mitt stykke entrecôte er ikke noe for småspiste : 
230 gram rosastekt kjøtt toppet med gremolatasaus og cherrytomater , store , ovnsstekte potetbåter krydret med rosmarin og en raust anrettet salat ved siden . 
Biffen er deilig mør med en smørmyk fettrand som setter smak på retten . 
Bordvenninnens gnocchi har følge av en rik gorgonzolasaus som setter en spiss på de små potetkulene . 
– Dette er et godt alternativ når du er lei pasta og pizza på italiensk restaurant , mener hun . 
Spisevennen har også bare godt å si om sin pizza , der gorgonzola , italiensk bacon og fersk mozzarella skjuler seg under et lite tårn rucola overstrødd med pinjekjerner . 
– Sprø bunn , rykende varm , fin skorpe . 
Som å være i Napoli , mener han . 
En oppkvikker til slutt 
– Nå er jeg stappmett . 
Det er ikke mulig å få ned én bit til . 
Hva med et glass grappa for å fordøye maten ? spør Spisevennen . 
Jeg er også blitt god og mett , men prøver en dessertvariant med limoncello og prosecco . 
Bordvenninnen har lyst på en oppkvikker etter maten , så hun tar en dobbel espresso ved siden av tiramisuen . 
Jeg tigger en skje av den fyldige desserten , som er betydelig mer mettende enn den ser ut til i den lille keramikkskålen . 
– Det er ikke billig , selv om de holder seg litt under prisnivået på vestkanten , mener hun etter at vi har betalt regningen . 
– Men vi får mye mat , innskyter Spisevennen . 
– Det er lett å skjønne at mange kommer hit : 
Villa Paradiso er et sted for alle fra åtte til åtti . 
Så du de to eldre damene som har sittet i hjørnet hele kvelden ? 
Pent lokale Oppmerksom service 
Flere gode retter Andre gode bydelsrestauranter Kolonialen : 
Bistrostemning på Bislett 
Kverneriet : 
Burgermesteren på Majorstuen 
Publiko : 
Godt norsk ved Bogstadveien Smia : 
Ujålete gourmet på Østkanten 
Bar Brutus : 
Norsk gourmet på Grønland 
Hvaskjer : 
Gastrobar på Torshov Kampen Bistro : 
Ujålete gourmet på Kampen 
Restaurantanmeldelsen : 
Mehfel – langtfra noen turistfelle Mehfel byr på elegant pakistansk mat og er populær både blant lokale og turister . 
– Velkommen ! 
Hvordan fant dere frem til oss ? 
Tripadvisor ? 
De har oss på 19. plass blant Oslos restauranter ! 
Vår entusiastiske servitør viser oss til et av de få vindusbordene som er ledige . 
Vi får utdelt meny og drikkekart , og litt etter er servitøren tilbake og heller vann i glassene våre . 
– Ønsker dere noe å drikke mens dere ser på menyen , spør hun . 
Bordvenninnen ber om et glass hvitvin , mens Spisevennen og jeg bestemmer oss for på prøve pakistansk øl , Murree . 
– Jeg tror dere kommer til å like den , smiler servitøren . 
Pakistanske spesialiteter – Mehfel har også flere kulturarrangementer i løpet av året , forteller Spisevennen , som har jobbet i Kvadraturen . 
– Men jeg har aldri gått inn før nå . 
Selv om lokalet oppe er ganske lite , er det veldig lyst og trivelig , mener han . 
Menyen har mye å by på , også smaksmenyer og fireretters menyer med flere alternativer . 
Det er en regnværsdag og det er surt i luften , så Spisevennen og jeg har lyst på suppe , mens Bordvenninnen tar pakora . 
Til hovedrett tar hun lam adraki , mens Spisevennen , som er sulten , bestemmer seg for mix grill med seekh kebab . 
Jeg har funnet en pakistansk spesialitet som er sjelden på menyene : 
Karela gosht , lammegryte basert på den bitre veksten karela . 
– Den er ganske spesiell , ikke alle liker retten , advarer servitøren . 
Godt fra grillen 
På tross av at det er mange som skal ha mat , kommer forrettene raskt til bordet . 
Min linsesuppe er kremet , med et lett sitronsting . 
Bordvenninnens pakora består av potet , blomkål og løk bakt i linsemel og kommer med en syrlig dressing . 
Spisevennens kyllingsuppe er smaksatt med safran , som hever smaken . 
Så blir det litt ventetid på grunn av at det ene langbordet skal serveres . 
Heldigvis er den ene servitøren påpasselig med å fjerne tomme tallerkener og flasker og kommer med mer å drikke . 
Etter noe venting kommer ris , nan og raita , deretter hovedrettene . 
Bordvenninnens lam kommer med ingefær , tomat , hvitløk og korainder , mens Spisevennens mix grill består av kylling , lam og seekh kebab og en rustrød saus med sting . 
De grillede kjøttstykkene er møre , og krydderblandingen i seekh kebaben gir kjøttdeigen et fint sting . 
Min lammegryte består bl.a. av strimlet karela , som har et tydelig bittersting . 
Men lammet er mørt , og når man bruker nanbrødet til å pakke inn gryteretten , avrundes den spisse smaken . 
– Bra vi har nok øl , sier Spisevennen etter å ha prøvd en bit . 
– Dette smakte ganske spesielt . 
Metter godt 
– Det var større porsjoner enn det så ut som , sier Bordvenninnen idet vi nærmer oss slutten . 
Men vi tar likevel to desserter på deling , gulab jamun og desi halwa . 
Bordvenninnen ber om pakistansk chai istedenfor kaffe . 
Halwaen er en kompakt og mektig affære , mens gulab jamunen er en passe stor porsjon . 
– Mehfel er hakket over mange andre restauranter , ikke minst takket være presentasjonen og servicen . 
Det er tydelig at mange setter pris på stedet , siden den er såpass høyt rangert på Tripadvisor . 
Men er den virkelig blant byens beste restauranter ? spør Spisevennen . 
– Eller scorer de høyt på sjarmen ? 
Hyggelig service 
Pen presentasjon Pakistansk øl Andre elegante asiatiske Kamai : 
Lekkert på Grünerløkka 
Sawan : 
Herskapelig på Frogner Nodee Barcode : 
Stilfullt i Bjørvika 
Hanami : 
Asiatisk fusion på Tjuvholmen 
Restaurantanmeldelsen : 
Helt på bryggekanten Beliggenheten kunne knapt vært bedre . 
Men det kunne maten . 
– Det er gøy at de legger så mye i kvalitet på et sted som bare skal holde åpent i fem måneder , sier Willie og løfter blikket fra den stilige , gjennomdesignede menyen til de fine utemøblene , de store , hvite parasollene og de vakre blomsterarrangementene som samlet utgjør pop up-restauranten Seaside ved siden av Alex Sushi . 
I den ene enden av uteserveringen står en knallblå froskemann evig klar til å hoppe i havet . 
Skulpturen passer godt inn i det lekne og lekre kunstmiljøet ytterst på Tjuvholmen . 
Her er det roligere enn i de folketette restaurantområdene lenger bak , og nærheten til sjøen og utsikten til Akershus og Rådhusbryggene gjør plassen til en av Tjuvholmens aller vakreste . 
Plass ute , stengt inne – Holder sommerværet , er nok dette en sikker suksess , sier jeg . 
Akkurat denne kvelden er det lite sollys og varme , men små , supereffektive , infrarøde terrassevarmere skaper en troverdig illusjon av fløyelsmyk sommernatt ved fjorden . 
Og holder ikke illusjonen , ligger det tykke , myke ulltepper ved alle bord . 
Og godt er det , for inne er det ikke mulig å sitte . 
Der har det vært tomt siden kjøttrestauranten The Edge måtte gi opp ved juletider . 
Og i sommer har altså Alex Sushi sikret seg uteserveringen , mens selve restaurantlokalet er avstengt og kun tjener som gjennomgang til toalettene . 
Litt overraskende serverer Seaside ikke nigiri sushi , men et knippe små og litt større asiatiskinspirerte retter . 
Prisene varierer fra litt under hundrelappen for en skål nydampede , japanske soyabønner – edamame – til mange tusen kroner for russisk kaviar med tilbehør . 
Men de fleste av menyens ti retter ligger mellom 100 og 300 kroner . 
Nesten helt perfekt 
Våre edamamebønner er glovarme og salte , men akkurat litt for lite kokt . 
Et slikt lite skår i gleden skulle vise seg å komme tilbake rett for rett . 
Cevichen er underlig sammensatt , biffsalaten smakløs . 
Men Chablisen er iskald , tørr og mineralsk . 
Smaken er som skapt for sjømat på bryggekanten . 
Servitøren er proff og vennlig , forklarer villig det vi spør om , sørger for full vannkaraffel og holder serveringen i perfekt tempo . 
Hennes beste anbefaling er den ene hovedretten på menyen , Crispy Seafood « kakiage » tempura , fritert fisk , skalldyr og grønnsaker servert med tynne løv av tunfisk . 
Nabobordet har hørt på henne , så vi ser jo at retten ser spennende ut , men ingen av oss er så lystne på frityr i sommerkvelden . 
Vi går for småretter isteden . 
Fersk fisk i vannkanten 
Den første retten bekrefter det utallige anmeldelser allerede har fortalt : 
Alex er super på rå fisk . 
En vakker keramikkbolle med lunken sushiris og små biter sopp er dekket med sashimi : 
tynne skiver av laks , havabbor , torsk , tunfisk og scampi . 
Fisken er sprellende fersk . 
Smak og tekstur er ulik på de fem typene , tilsammen blir det en rik og kompleks smaksopplevelse . 
Vi kunne gjerne spist trippel porsjon fisk og klart greid oss uten den syrligsøte risen , men tar hver vår munnfull for å være høflige . 
Også den neste retten blir servert på lekkert , moderne stentøy . 
Men Seasides ceviche , salat med rå fisk , er en merkelig opplevelse . 
For her er det store biter tomat , agurk og brokkoli i en blass dressing som dominerer den fine fisken . 
Hele salaten mangler den friskheten cevichen er kjent for . 
Heller ikke den tredje retten blir en innertier . 
Biffsalaten ser lekker ut , med tynne skiver perfekt stekt indrefilet under grønn salat , reddik og litt råkost . 
Men igjen er det lite smak . 
Sesamdressingen er for tam til å rette opp inntrykket . 
Sommerklar uansett vær – Dette er hverken dårligere eller dyrere enn på andre uterestauranter i samme sjikt , sier Willie . 
– Men når Alex Sushi står bak kjøkkenet , er jo forventningene mye høyere . 
Det spørs om de rekker å skru til så mye mer på kjøkkenet før alt skal pakkes ned i september , men totalopplevelsen på Seaside er uansett så sommerdeilig og hyggelig at maten blir underordnet . 
Også menyen røper at det like mye er finværet og sommeren som skal nytes : 
Seaside er nok den eneste restauranten i Oslo som har solbriller på spisekartet . 
Lurer du på hvor du skal spise ? 
Vi anmelder flere restauranter i uken . 
Du finner dem i Restaurantguiden Som Aftenposten-abonnent kan du få vårt eksklusive sekservarsel før alle andre får lese anmeldelsen . 
Så blir det lettere å sikre bord før det blir fullbooket . 
Meld deg på her 
Restaurantanmeldelsen : 
Ustoppelige Munchies Konkurransen om å være byens burgermester er blitt knallhard , men Munchies henger ennå med i tetsjiktet . 
– Jeg har alltid vært begeistret for Munchies-burgerne . 
De er saftige og fritesen skuffer sjelden , enten jeg har vært her i Torggata , på Grünerløkka eller Frogner . 
Men etter vårt besøk på Troys syntes jeg at det var på tide å sjekke hvordan det sto til på den originale , sier Spisevennen . 
Han lar sjelden en anledning til å spise en burger gå fra seg , særlig hvis det er Osloby som spanderer . 
– Jeg burde kalt deg Tjoms etter den burgerelskende figuren i Skippern , sier jeg mens vi står i kø for å bestille ved disken inne i det lyse , men minimalistiske lokalet i Bernt Ankers gate . 
En svak stekeos kommer fra kjøkkenet rett innenfor . 
Lyst på pubmat ? 
Har du vært her ? 
Fort å bestille , fort å få maten 
Menyen er enkel , men oversiktlig rett over disken : 
Syv burgervarianter , ni typer ekstra tilbehør og fire dipper . 
– Mango curry-dipp blir for sært for meg , sier Spisevennen og ber om en Munchies burger med søtpotetfrites og aioli . 
Jeg tar en Classic med vanlige frites og legger til BBQ-dipp for en gangs skyld . 
Vi er midt i grillsesongen , og har gått gjennom en røyklagt Sofienbergparken på vei ned hit . 
Det tar ikke lang tid før maten er klar , og vi setter oss ute på fortauet . 
Det er ikke mange bord , og de fleste velger å sitte innendørs . 
Saftige saker – Akkurat som den skal være , sier Spisevennen etter den første biten . 
– Saftig , med mykstekt , karamellisert løk og den karakteristiske blåmuggostdressingen som gjør at Munchies hevder seg blant byens burgersjapper . 
Men brødet klarer ikke helt å absorbere saften , hendene blir klissete halvveis ut i måltidet . 
Min burger kommer med en vanlig dressing og en skive godt smeltet cheddar på toppen , men her er det mindre kliss . 
Det er mindre salat enn man får på Illegal lenger opp i gaten mot Youngstorget , men de knasende sprø bladene , løken og tomaten utfyller smaksbildet . 
Kom igjen , ketchup 
Spisevennen dypper sine søtpotetfrites i aiolien han har fått ved siden . 
– Disse holder mål , mener han . 
– Det er mange steder der fritesen er for slappe eller overstekt i frityrgryten , men her har de klart å finne balansen . 
Mine frites er tynne , men har en fin frityroverflate og har god tyggemotstand . 
BBQ-dippen har en søtlig tone , så jeg heller på en dash ketchup fra flasken som står på bordet . 
Sulten på mer – Burgerne her er gode , men jeg synes alltid at jeg er lysten på mer . 
Det er et godt tegn , sier Spisevennen . 
– Kanskje du skal bestille ekstra kjøtt så du får en dobbeltburger isteden , foreslår jeg . 
– I så fall må jeg kutte ut fritesen , sier Spisevennen . 
– Men det er jo selve burgeren som teller mest når alt kommer til alt . 
Selv om det er flott å kunne velge ekstra tilbehør og skape sin egen burgervariant . 
Det er likevel et spørsmål som må stilles : 
Hvor mange burgersjapper kan vi ha i denne byen før det tipper over ? 
Noen må bukke under etter hvert . 
Men jeg tror Munchies er blant dem som overlever takket være kvaliteten på maten . 
Rask service 
Gode burgere 
Take away Andre gode burgere 
Illegal burger : 
Byens burgermester 
Troys burger : 
Godt alternativ rundt hjørnet i Torggata 
Døgnvill burger : 
Gode burgere på Vulkan 
Kverneriet : 
Burgerhimmel på Majorstuen The Nighthawk 
Diner : 
Burgere i dinermiljø 
Bun ’ s burger bar : 
Sørengas burgersjappe 
Restaurantanmeldelsen : 
Dr. Kneipp kurerer gruff 
Lekkerbiskener både på tallerkenen og i glasset : 
Markveiens « lillebror » på hjørnet leverer på høyt nivå . 
Når du er lei av parkliv på Grünerløkka og alle uteserveringene er fulle , er Dr. Kneipp ’ s vinbar et godt sted å trekke seg tilbake . 
Et par utebord der du fremdeles kan rekke ettermiddagssolen frister , men vi trekker inn døren til det lille lokalet , som minner om en fransk bistro . 
– Nå som Bistro Brocante i Thorvald Meyers gate er blitt erstattet av Tommis Burger Joint , er det blitt færre uformelle steder av denne typen på Løkka , sier Spisevennen . 
– Det må i så fall være Le Benjamin og Trattoria Popolare . 
Inne er det flere ledige bord , og servitøren kommer med vann , menyer og vinkart . 
– Her var det mye godt , sier Spisevennen , som har fordypet seg i vinkartet . 
– Prisnivået ser heller ikke ut til å være avskrekkende på tross av at det er en del store viner og årganger her . 
Kunnskap og vinglede 
Spisekartet tilbyr fire forretter , hovedretter og desserter , men man har også en dagsmeny der man kan velge tre , fire eller fem retter . 
Siden Dr. Kneipp ’ s først og fremst er en vinbar , tilbyr man også et utvalg spekemat og snacks for dem som bare vil ha noe smått til vinen . 
– Jeg har bare gått til « Storebror » Markveiens mat og vinhus når jeg skal spise ute med venner , tilstår Spisevennen , som forteller om så ymse mat- og serviceopplevelser i nabolokalet . 
Men kveldens servitør er både oppmerksom , kunnskapsrik og vennlig , så vi får gode vintips til maten . 
Spisevennen begynner med Carne Crudo , en italiensk versjon av tartar som består av kvernet kalvekjøtt tilsatt olivenolje . 
Jeg har fått øye på kalvebrissel , og lar meg friste . 
Til dette tar vi hvert vårt glass italiensk hvitvin . 
Byens beste tartar ? 
Kalvetartaren er anrettet med parmesan , kapersblomster , rucola , en limebåt og klatter med trøffelmajones . 
– Dette må være den beste tartaren jeg har spist i Oslo , sier Spisevennen . 
Kjøttet er silkemykt , og trøffelmajonesen trekker retten opp enda et hakk . 
Min kalvebrissel er også en fantastisk start på måltidet , med en hvit asparges-salat med syltet rødløk og en mild , frisk yoghurtdressing til . 
– Jeg har åpnet rødvinen og dekantert den , sier servitøren og kommer med en karaffel . 
Spisevennen , i samråd med servitøren , har funnet frem en italiensk rødvin : 
Feudi di San Gregorio Patrimo fra Campania . 
– Denne kommer du til å elske , sier han . 
– Fylden og frukten er fantastisk . 
– Bedre enn bearnaise 
Vinen skal vise seg å passe som hånd i hanske til våre hovedretter : 
Andeconfit og entrecôte . 
– Andelåret er fra Holte gård og smaker langt bedre enn sine franske fettere , mener Spisevennen , som også fremhever puylinsene og den kremete selleripureen og sjyen som har et sting av sitron . 
Min entrecôte kommer med estragonsmør , som Spisevennen mener er det beste alternativet til bearnaise han noensinne har smakt . 
Rødvinssausen og bønnesalaten utfyller smaksbildet , og kjøttet er perfekt stekt , saftig , med en rosa kjerne . 
Solid kjøkken 
Tallerkenene er så å si rensket , siden vi har spart de siste skivene brød til å få med oss de siste dråpene saus . 
Vi har ennå litt vin igjen , så vi bestemmer oss for å dele en ostetallerken til avslutning . 
Vi får seks stykker modnet ost , og etterpå er vi så mett at Spisevennen kommer med noen hint om at det kanskje hadde passet med en god grappa til kaffen . 
Sluttsummen kommer på knapt 2500 kroner . 
Med tanke på at vinen kostet en tusenlapp , har vi fått mye for pengene . 
– Eier Jarle Baer er en pionér i byens restaurantverden : 
Han drev en periode Oslo Spiseforretning i Gamlebyen , der han var blant de første som serverte kortreist norsk mat , sier Spisevennen . 
– Han har drevet Dr. Kneipp ’ s siden 1992 , og holder fremdeles et høyt nivå 25 år etter . 
Det er bare å gratulere . 
Godt utvalg vin God service 
God mat Andre bra vinbarer Enoteca vinbar : 
Mye godt i glasset i Bygdøy allé Cru : 
God vin og mat nær Majorstuen Statsholderens mat og vinkjeller : 
Mat og vin i toppklasse Baltazar enoteca : 
Masse god vin i Kirkeristen Champagneria bodega : 
Gode tapas og vin i Mathallen 
Restaurantanmeldelsen : 
Ingen konge på St. Hanshaugen St. Hanshaugen er en oase i Oslo . 
Men skal du spise godt , må du ta med maten selv . 
Det må være en av Uterestaurant-Oslos store gåter : 
Hvorfor lykkes ingen på St. Hanshaugen ? 
Beliggenheten er perfekt . 
Omgivelsene fantastiske . 
Stemningen sommerlett og smilende . 
Det samme er gjestene . 
Helt til de blir servert en Cæsarsalat som smaker noe helt annet . 
Eller får en coleslaw som er harsk . 
Eller må be om isbiter for å få kjølt ned et lunkent glass rosévin . 
Slik vi opplevde en vakker sommerettermiddag da vi tok med feriegjesten vår til den store parken midt i byen . 
Brun bule i sommerdrakt 
Uteserveringen på platået nedenfor den gamle værstasjonen på St. Hanshaugen ser ut som den har gjort de siste tiårene . 
En hvit brakke med kjøkken og isbar , rekke på rekke med lett utdaterte terrassemøbler av forskjellig slag – rundt 600 plasser skal det være totalt . 
En del er under markiser med terrassevarmere , parkserveringen holder åpent hver dag hele sommersesongen , i fjor helt til slutten av september . 
Mellom radene er det nymalte , hvite murskiller med velpleide , røde pelargonier . 
Det er rett og slett sommerutgaven av den bruneste bula du har sett . 
Og det er helt greit , det er nok av trendy designerdrømmer i byen . 
Ingen kulinariske ambisjoner 
Men må menyen være så kjedelig ? 
Må maten være så trist ? 
De to siste årene har restaurant Lokk drevet kjøkkenet , det likte anmelderne godt , vi i Aftenposten ga stedet en blank femmer . 
Men nå har Lokk lagt på lokket for godt , og menyen på haugen ligner enhver annen fra steder som ikke har synlige kulinariske ambisjoner . 
Burgere , pizza , en salat , entrecôte . 
Og det er også greit , i hvert fall hvis det er tilberedt med litt yrkesstolthet . 
Det er det dessverre ingen grunn til å beskylde kjøkkenet på St. Hanshaugen for å ha . 
Hvor får de det fra at det er greit å stappe en bakt potet full av rå rødløk , boksmais og smeltet ost ? 
At man ustraffet kan servere en Cæcar-salat med fabrikkmarinerte kyllingbiter , baconerstatning og mengder av den samme rødløken ? 
At brødet som følger salaten kommer ferdigskåret fra den laveste hyllen på den kjipeste dagligvarebutikken ? 
– Nå må du roe deg litt , advarer Willie . 
– Servicen er kjapp og veldig hyggelig . 
Min entrecôte er riktig stekt og smaker helt OK . 
– Men pommes fritesen din er overdynget av grillkrydder ! protesterer jeg . 
Løpende service 
Jeg putter et par isbiter i vinglasset mitt så det kan kjøle meg litt ned , snur meg vekk fra maten og kikker på sommergjestene i parken i stedet . 
Det er som overvære en videoinnspilling av en Lillebjørn Nilsen-låt . 
Noen danser sakte på gresset , andre ligger stille og ser opp på drivende skyer . 
Det lukter svakt og fristende fra grillene folk har satt opp , det summer i lattermilde samtaler fra bordene rundt oss . 
OsLove ! 
Og midt iblant alle de soldaffe løper servitørene med duggkalde halvlitere . 
Herlighet , som de løper . 
– Godt for dem at det ikke er tropesommer , sier Willie . 
Bak oss har et langbord akkurat fått drikke og skåler høylytt og lykkelig . 
Flere av mennene vrenger av seg T-skjorter og sandaler og sitter bredbent i solskinnet som var de på en strandbar i Syden . 
Og hvorfor ikke . 
Selv om servitørene er staselig kledd i hvite skjorter og mørke benklær , innbyr Parkserveringen ellers til akkurat dette : 
Å nyte sol , kald øl og godt selskap . 
Punktum . 
Jeg pirker i Cæsar-salaten min , har spist opp alt det friske , grønne , men lar flesteparten av de oransje kyllingbitene ligge . 
Feriegjesten vår drar opp en lang klase halvstivnet smeltet ost og løk fra poteten sin . 
Kålsalaten har han skjøvet bort . 
Den er blank og fet og smaker harskt . 
Spareribsen kunne absolutt vært mørere og saftigere , men er ellers grei . 
Vi legger ned bestikket og bestiller en ny omgang drikke . 
Sentralt Flotte omgivelser Hyggelig uteservering Piknik i parken Herregårdskroen , tradisjonsrik og hyggelig i Frognerparken . 
Ladegården kafé , supergod pizza ved Middelalderparken . 
Hukodden Strandrestaurant , kveldssol og bølgeskvulp ved Huk. 
Restaurantanmeldelsen : 
Sure toner på Hard Rock Cafe Hard Rock Cafe byr på hyggelige servitører , men kjøkkenet må skjerpe seg . 
– Jøss ! 
Jeg har aldri fått en halvliter øl så fort , sier spisefølget . 
Vi har gått opp trappen til 2. etasje hos Hard Rock Cafe og fått et fint bord ved vinduet . 
Her har vi flott utsikt til Karl Johans gate , og det populære spisestedet har plassert tappestasjoner flere steder i lokalet , slik at tørste gjester blir servert kjapt . 
« Alt » på menyen « It " 's " a nice day for a white wedding . 
It " 's " a nice day to start again » , hyler Billy Idol ut av høyttalerne , mens vi leser gjennom menyene . 
Hard Rock Cafe minner veldig mye om TGI Friday og Egon , hvor man kan velge alt fra burgere , kyllingvinger og steak til sandwicher , salater og mexicansk mat . 
– Ungdommen starter på McDonalds , Burger King og Max , før de går over til TGI Friday , Egon og Hard Rock Cafe . 
Men det er også en del folk her i 40–50-årene som nynner med til gjenkjennelig musikk fra 70- og 80-tallet , sier spisefølget . 
Servitør med colgatesmil 
Vi er fire stykker ute for å spise , og vi velger både burgere , fajitas og en New York strip steak . 
Queen har tatt over musikken og vi titter rundt på signerte gitarer av både Oasis og Stone Temple Pilots . 
– Er det noe mer dere ønsker før maten kommer ? 
Servitøren er i sitt ess denne kvelden og byr på seg selv . 
30 minutter etter bestilling kommer maten på bordet . 
Skuffende burger – Burgersteder har poppet opp overalt i Oslo , og de fleste er mye bedre enn burgerne på Hard Rock Cafe , sier spisefølget . 
Alle burgere blir grillet « medium well » , men våre to varianter er stekt for lenge , og den ene er svartbrent i kanten . 
De er ikke lenger så saftige som de burde være , og på The Big Cheeseburger er ikke osten smeltet noe særlig . 
Salaten er slapp , men tomaten og rødløken smaker godt . 
Briochebrødet er ristet , men det klarer ikke skjule den tørre smaken . 
Friesen er usaltet og består av noen sprø og mange slappe potetpinner . 
Det er for dårlig ! 
Mexican Way Den andre burgervarianten , Original Legendary burger , byr i stor grad på de samme skuffelsene som The Big Cheeseburger , men løkringen er sprø og baconet smaker røkt og godt . 
– Her er kveldens beste rett , mener det ene spisefølget , og tar nok en bit av fajitasen . 
Grønnsakene kommer på en asjett med salat , tomater blandet med rødløk , to typer revet ost , kjedelig guacamole og varme tortillas i en pose . 
Biffkjøttet kommer på en ildfast form for å holde på varmen sammen med grillede grønnsaker . 
Kjøttet er mørt , smakfullt og godt krydret , men 279 kroner er en heftig pris . 
Dyrt – 345 kroner for en New York Strip Steak er heftig , særlig når du må betale for saus og ekstratilbehør . 
Ved siden av kjøttet følger en vassen broccoli og en fyldig og god potetmos , men man må betale 24 kroner ekstra for peppersaus og 29 kroner for litt sopp til . 
Da er hovedretten oppe i 400 kroner . 
Det rødrosa kjøttet ser lekkert ut med smør på toppen . 
Vi har bedt om medium rått . og det har kokken levert . 
Dessverre er stykket ekstremt seigt . 
– Det er lenge siden jeg har tygget så mye . 
Dette er omtrent som skosålen på Big Horn Steakhouse . 
Soppen smaker godt og peppersausen er fyldig og småpiffig , men det hjelper så lite når det deler plassen med et gigantisk viskelær . 
– Hard Rock Cafe er et hyggelig sted å ta en pils sammen med venner , men maten er dyr og middelmådig . 
Neste gang tar du en burger på Kverneriet , Døgnvill eller Bun ’ s Burger Bar . 
Der får du mye bedre mat til samme pris ! 
Miljø : 
4 Meny : 
3 Mat : 
2 Service : 
5 Verdi for pengene : 
2 16 av 30 poeng 
Uformelt og trivelig sted Hyggelige servitører Stor uteservering 
Ta heller burgeren på disse stedene : 
Restaurantanmeldelsen : 
Nedtur på Roald og Umberto 
Hva har skjedd med en av våre favorittrestauranter i Oslo ? 
Det virker som om heltene er blitt mette . 
Vi hadde hørt ryktene og fått flere tilbakemeldinger fra lesere og bekjente i nabolaget , men nektet å tro at det var sant : 
En av våre favoritt-italienere hadde mistet piffen og blitt en skygge av seg selv . 
Derfor tok vi turen til Roald og Umberto i Gamlebyen for å se og smake selv . 
– Alt var seg likt da vi kom inn , hvisker Bordvenninnen etter at vi har fått anvist bord og satt oss ned . 
– Dino , sjefen selv , sitter ved inngangen og tar imot gjestene slik det alltid har vært , helt siden restauranten het Amundsen & Nobile og lå i Frognerveien . 
– Etter at de flyttet hit i Gamlebyen , åpnet Savoia i de gamle lokalene på Frogner . 
I det hele tatt er konkurransen blant italienske spisesteder mye hardere rundt Solli plass , med både Villa Paradiso Frogner og Pizza da Mimmo rett i nærheten . 
Den eneste jeg kan komme på av restauranter med italienske retter på menyen i dette området , er La Villa , sier jeg . 
Glemsom servitør 
– Menyen er heldigvis den samme , sier Bordvenninnen , som vet hva hun vil ha : 
Først friarelli – en brokkolivariant – deretter ravioli . 
Jeg begynner med breasola til forrett , og scaloppine al limone til hovedrett . 
Til dette bestemmer vi oss for å dele en flaske Chianti til en overkommelig pris – under 500-lappen . 
Servitøren tar taus imot bestillingene og blir borte . 
Litt etter kommer han tilbake med glass , flaske og bestikk . 
Han åpner flasken og heller i glassene . 
– Burde vi ikke få prøvesmake først , undrer Bordvenninnen . 
Det virker som om servitøren ikke har dagen der han taust glir rundt i lokalet med maten , men det hender at han glemmer tallerkener , og vi har knapt spist ferdig forrettene før hovedrettene settes på bordet . 
Deigete og slapt 
Min breasola serveres som carpaccio , men med lufttørket istedenfor tynne skiver fersk oksekjøtt . 
En grei forrett , men nesten 170 kroner for en stor forrett / smårett er i overkant . 
Da gir friarellien mye mer valuta for pengene : 
98 kroner for deilig , nystekte grønnsaker med en spicy avslutning er meget bra . 
Det skal vise seg at det er den beste retten vi får denne ettermiddagen . 
– Her har det gått veldig galt : 
Raviolien er altfor deigete og sausen klumper seg . 
Det er nesten som om den har skilt seg , sier Bordvenninnen skuffet og tar en slurk rødvin for å svelge skuffelsen . 
Min scallopine al limone er heller ikke av samme klasse som tidligere , med en slapp salat og to tynne skiver sitron ved siden . 
Det verste er at et par av de tynne stykkene kjøtt er blitt tørrstekt . 
Et engangstilfelle ? 
Maten er spist opp og det er ennå vin igjen , men våre tallerkener blir stående på bordet mens servitøren går forbi etter å ha tatt opp bestilling fra nyankomne gjester . 
Vi får omsider kontakt med servitøren og ber om dessertmenyen . 
Vi får den , men han virker ikke interessert i å ta opp bestilling med en gang . 
Nå er det et par som venter på pizza til å ta med som får oppmerksomheten , og det blir litt frem og tilbake med kjøkkenet før de får to pizzaesker med seg . 
Til slutt får vi bestilt tiamisú og vaniljeis med bær . 
– Før har jeg ment at vi har fått mye for pengene , men denne gang oppleves det som for dyrt sett ut fra hva vi har fått , sier Bordvenninnen . 
– Jeg håper virkelig at dette er et engangstilfelle og ikke et tegn på et lavere nivå på mat og service . 
I så fall er Gamlebyen blitt en attraksjon fattigere . 
Hjemmekoselig 
Take away Italienske viner Noen av byens beste italienere Trattoria popolare : 
Rustikk og supert ved Legevakten Ruffino : 
Topp italiensk ved Slottet Baltazar : 
Vinbar med deilig mat i Kirkeristen 
Skur 33 : 
Nydelig mat og utsikt på kaikanten ved Akershus festning 
Miss Sophie : 
Ikke akkurat « same procedure » Glem Grevinnen og Hovmesteren . 
Nyåpnede Miss Sophie er mye mer trendy . 
Alle som har sett Grevinnen og Hovmesteren Lille julaften , vil bli overrasket når de kommer inn på hjørnerestauranten ved UD og Slottet som bærer hennes navn : 
Inne på Miss Sophie er det ikke tunge spisebord , stoler og tigerskinn , men derimot elegante og komfortable møbler . 
Mørkt treverk og stramme , minimalistiske bord og stoler med puter gir et moderne preg til lokalet som er inspirert av art deco-stilen . 
– Schkåll , sier Spisevennen og hever vinglasset idet vi kommer inn . 
Han har allerede rukket å bestille drikke . 
Rundt oss sitter flere vennepar , men også enkelte forretningsfolk som ser ut til å avslutte møtet med et måltid . 
Oversiktlig spisekart 
Menyen består av seks forretter , like mange hovedretter og fem desserter . 
– De serverer brunsj i helgene , sier Spisevennen . 
– Kanskje jeg skal hit en gang istedenfor The Nighthawk diner , som jeg ellers pleier å besøke når det blir sen frokost . 
– Mange kontinentale klassikere på spisekartet , bemerker Bordvenninnen , som bestemmer seg for jordskokksuppe til forrett og kylling til hovedrett . 
Spisevennen vil ha kalvecarpaccio , men lurer på om vi skal dele et par gratinerte østers ved siden . 
Jeg har fått øye på grillet oksetartar , men tror jeg skal klare en østers ved siden av . 
Vingodt i glasset 
Miss Sophie har et utvalg vin på glass , så Bordvenninnen begynner med et glass Sancerre , mens jeg ber om Côtes de Rhône til min forrett . 
Servitøren mener at den også kan gå bra til entrecôten som jeg har tatt som hovedrett . 
Spisevennen har falt for burgeren , som kommer med trøffelmajones og parmesanfrites . 
– Øl og burger passer bra , mener han , og ber om en halvliter . 
Kalv på grensen 
Det tar ikke lang tid før forrettene er kommet på bordet . 
– Pass på , de er varme , advarer servitøren . 
Spisevennens gratinerte østers har et fint lag på toppen , og selv om sjøsmaken blir borte under gratineringen , er det en fin start på måltidet . 
Tartaren er også blitt varmebehandlet før den er toppet med kimchi-aioli og ingefær . 
Man har også smaksatt med røkt soya , men det føles unødvendig mot de andre ingrediensene . 
Kalvecarpaccioen kommer med skivet pecorino , kapers og trøffelmajones . 
– Kapersen og majonesen gjør at dette er blitt en blanding av carpaccio og vitello tonnato , mener Spisevennen og tilbyr en smak av det løvtynne kjøttet . 
– Jeg lurer på om Miss Sophie i sketsjen ville byttet Mulligatawnysuppen sin mot denne , sier Bordvenninnen om sin jordskokksuppe . 
Saltbakt jordskokk og chips gir struktur og fylde , og gressløkolje frisker opp smaksbildet . 
Lounge med mat Forrettstallerknene ryddes bort av effektive servitører , som kommer med drikkekartet og spør om vi vil ha mer å drikke . 
Bordvenninnen velger rosévin til sitt kyllingbryst , mens jeg ber om et class Chateau de Borderon fra Haut-Medoc . 
Ifølge servitøren vil den passe godt til entrecôte med bearnaise . 
– Du må ta en tur på toalettet , sier Spisevennen , som kommer derfra . 
– De har plassert eau de cologne der . 
Det minner meg om klubber i utlandet , men der er utvalget godlukt større . 
– Jeg har sittet og lurt på interiøret , sier Bordvenninnen . 
– Det virker som om man prøver å skape en lounge med matservering . 
– Lenger inne er det enda mer avslappet , sier Spisevennen . 
Det er dit man trekker inn utover kvelden , mener han . 
En herlig saus 
Nå kommer servitørene med hovedrettene . 
Bordvenninnens kyllingbryst har fått to-tre gylne striper fra grillen og ligger på toppen av en risotto . 
Spinatblader og en fyldig gorgonzolasaus setter en spiss på retten . 
Min fint fettmarmorerte entrecôte har følge av småløk og en skål tykk bearnaisesaus og estragon / parmesanfrites ved siden . 
Spisevennen har også fått samme type frites til sin burger . 
– Bra kjøttpuck , skryter han . 
– Du får den bedre andre steder . 
Ikke bare på gatekjøkkener som Illegal og Munchies , men for eksempel Døgnvill på Tjuvholmen , der du kan sitte ned en stund og kose deg med mat og drikke . 
Bordvenninnen skryter av tilbehøret til kyllingbrystet , men synes at selv om det er pent behandlet , så er helhetsinntrykket på det jevne . 
– Den mangler det lille ekstra , sier hun . 
Entrecôten er bra , men kan ikke måle seg mot den vi har fått på Brasserie Blanche og Le Benjamin . 
Servitørens vinforslag er derimot en innertier . 
– Det er hyggelig med folk som kan jobben sin og dessuten er så hyggelige som her , sier Bordvenninnen . 
Tunghørt ? 
I løpet av måltidet har det kommet stadig flere gjester . 
De fleste bestiller drinker eller glass med vin , og småpraten går lett . 
Men det varer ikke lenge . 
– Hva skjedde nå ? sier Bordvenninnen . 
Plutselig har musikken blitt skrudd opp , og det er vanskeligere å føre en normal samtale . 
– Nå ble plutselig det mer bar- enn restaurantstemning , enda klokken bare er syv , sier Spisevennen . 
Brunsj neste gang 
Vi avslutter med to desserter på deling : 
Appelsinsorbet med sjokolade og en blanding av is og sorbet . 
Begge deler er en grei avslutning uten å imponere . 
– De er best på grillen , mener Spisevennen . 
Prisnivået er litt over middels , men vi har fått bra porsjoner . 
– Miss Sophie har stil både når det gjelder mat og lokale , men det føles som om konseptet trenger å sette seg . 
Akkurat nå ble det litt av hvert , sier Bordvenninnen . 
– Jeg skal i hvert fall spise brunsj her en annen gang for å se hvordan atmosfæren er her på dagtid . 
Elegant interiør Topp service 
Delikat presentasjon av maten Andre steder med brunsj The Nighthawk Diner : 
Amerikansk diner på Grünerløkka 
Laundromat : 
Mye godt på Bislett 
Grådi : 
Godt utvalg på Tøyen 
Ryes : 
Burgersjappe på Olaf Ryes plass , Grünerløkka Villa Paradiso Grünerløkka og Frogner : 
Pannekaker , sandwicher og burgere i dinermiljø 
Gandhi : 
Kjellerrestaurant helt på høyden etter 25 år Gandhi kan feire 25-årsjubileum med hodet hevet . 
De holder ennå mål blant byens indiske restauranter . 
Sommerregn i Frognerparken , og vi setter kursen opp mot Majorstuen . 
Ingen hadde pakket piknikkurv , så vi styrer skrittene mot en institusjon som ligger bortgjemt like bortenfor det travle Majorstukrysset : 
Gandhi . 
– Før Gandhi flyttet inn i kjelleren til gamle Majorstuen politistasjon i 1992 , het stedet Jade og serverte kinesisk mat . 
De hadde i sin tur overtatt lokalene til en av byens mer elegante restauranter , Norberto , som ga seg i 1987 etter åtte års drift , forteller Spisevennen , som kan sin lokalhistorie . 
Vi har vært her flere ganger tidligere , men det er like uvant å ta trappen i et kontorbygg for å spise . 
Men belønningen ligger et tyvetall trappetrinn ned . 
Hyggelig service 
– Hei og velkommen ! 
Hvor mange er dere ? 
Har dere bestilt bord ? 
Neivel , men vi har ledige bord i kveld , sier en blid servitør og viser oss inn i det mørke lokalet , til et bord langs den ene veggen . 
De øvrige gjestene er et par på date , studenter som diskuterer eksamensresultater , og familier med barn som sitter med nesen ned i mobiltelefonen . 
Menyen er like omfangsrik som den pleier å være på indiske restauranter : 
Åtte forretter og supper , et utvalg fra tandooriovnen , kylling- , lam- og sjømatretter ved siden av vegetar- og biryaniretter . 
Jeg lar med friste av Sharabi lam , som er oppført under spesialretter . 
Bordvenninnen vil ha butter chicken mens Spisevennen vil ha en klassiker : 
Kylling tikka med hvitløk . 
– Den skal være sterk , sier han . 
Ta med-kjøkken 
Til forrett deler vi en Mulligatawnysuppe og friterte løkringer . 
Den smaksrike suppen varmer godt , og løkringene fungerer godt som snacks før hovedrettene . 
Gandhi har ikke Cobra , en av Spisevennens indiske favorittøl , så vi deler en stor flaske Chakra isteden . 
Bordvenninnen ber om et glass husets rødvin . 
Det ser ut til å være forskjell på servitørene denne kvelden : 
Vår er raskt til stede med forretter og drikke , mens gjestene et par bord lenger bort virker å være en annens ansvar . 
De har med to barn , som begynner å bli utålmodige . 
Til slutt tar « vår » servitør imot beskjed og viderebringer den til folket ved disken , der folk kommer for å hente mat . 
– Take away ser ut til å være en stor del av businessen , sier Bordvenninnen . 
Sterkt , men ikke for sterkt 
Så er det tid for hovedrettene . 
Vi har bestilt nan og raita ved siden av , men Bordvenninnen mener at hennes butter chicken er perfekt uten noe ved siden : 
– Mør kylling , og en saus som har både fylde og et mildt kryddersting . 
Spisevennens hvitløkskylling kommer med grønn chili , og sausen har et skikkelig krydderbitt , selv om Spisevennen mener kjøkkenet har vært på påholden med chilien . 
Mitt lam har også futt , men sausen , som består av bl.a. rødvin og er rundet av med smør , er ikke påfallende sterk . 
Dessverre er det et par biter lam som er seigere enn de andre , så totalopplevelsen trekkes litt ned . 
Det er plass til desserter , så vi deler på en gulab jamun og en sitronsorbet . 
Indisk invasjon 
– Vi kom visst i grevens tid , sier Bordvenninnen idet et tyvetall indere kommer inn i lokalet . 
Det ser ut til å være et slektstreff , for alt fra oldeforeldre til babyer slår seg ned langs et av de store bordene i midten . 
Nå får servitørene det travelt , men vi er så å si ferdige med dessertene , så Spisevennen får kontakt med den ene servitøren slik at vi får betalt . 
Prisnivået her på Majorstuen er litt høyere enn lenger øst i sentrum , men drøyt 200 kroner for en hovedrett , opp mot 250 , er etter vårt syn ikke overpris med tanke på hva man får . 
Rask servering 
Sentralt Take away Andre gode indiske Jewel of India : 
En perle på Frogner 
Der peppern gror : 
Moderne indisk på Rådhusplassen IndiSpice : 
Godt indisk ved Holbergs plass Mister India : 
Indisk med en vri i Kvadraturen New Delhi : 
Klassisk indisk ved Egertorget The Indus : Indisk / pakistansk på Grünerløkka 
Restaurantanmeldelsen : 
Opp- og nedtur på Bakkekroen 
Skal du spise godt i Smestadkrysset , bestiller du kinesisk . 
De norske rettene trakk dessverre ned helhetsinntrykket . 
– Jeg pleide å bo litt lenger opp , da dro vi enten hit eller til kafeen i Røakrysset , forteller Spisevennen , som også har vært på jazzkafe på Bakkekroen . 
– Det var fast hver lørdag , sier han . 
Men denne fredagsettermiddagen er det litt mer stille . 
Solen har tittet frem , så det sitter noen på terrassen med øl og røyk . 
Inne er det et par enslige gjester og par som spiser . 
Menyen er lik fra sist vi var her for seks år siden . 
– Jeg har aldri spist her , sier Spisevennen . 
– Det gikk mest i pils og hvitvin den gangen , men jeg har hørt fra venner at wienerschnitzelen skal være bra , så jeg tar den . 
Bordvenninnen har mer lyst på kinesisk og begynner med en vårrull før kylling i sursøt saus , mens jeg har latt meg friste av and i pekingsaus . 
Til forrett velger jeg rekecocktail . 
Spisevennen vil spare seg til karamellpuddingen og hopper over forretten . 
Årgangsfunkis – Stedet er akkurat som før , mener Spisevennen og ser seg rundt . 
Lokalet har nok sett bedre dager , og trafikken i Smestadkrysset innbyr ikke akkurat til å sitte ute , men det stilfulle funkisbygget har likevel en hyggelig atmosfære . 
– Det ser ut som om dette er en familiebedrift , sier Bordvenninnen , som ser bort mot kjøkkenet . 
Det pleier sjelden å ta lang tid å få mat på kinesisk restaurant , og driverne av Bakkekroen er også effektive : 
Det tar ikke lang stund før forrettene står på bordet . 
Kinesiske godbiter 
Bordvenninnen er middels fornøyd med sine vårruller . 
– De er sprø , men det virker å være litt lite fyll i dem og den søte chilisausen , sier hun . 
– Men salaten er frisk og delikat . 
Min rekecocktail er også midt på treet , selv med sprø salat , dressing og dill . 
Rekene kommer trolig rett fra glass , siden de har en viss smak av lake . 
Men det er en stor porsjon og Spisevennen tar et par biter . 
– Rekecocktail og schnitzel : 
Det er som å være på en 70-tallsrestaurant , mener han . 
Wienerskuffelse 
– Det blir ikke mer 70-talls enn dette , sier han etter at wienerschnitzelen har kommet på bordet . 
Ved siden av har han bedt om bakt potet , som er rykende varm og kommer med kryddersmør . 
– Hva er dette ? sier han etter to biter . 
– Jeg er veldig skuffet over hva de har gjort med kjøttet . 
Det er knusktørt og helt grått . 
Bordvenninnens kylling er retten med lekrest presentasjon : 
De tynne , friterte strimlene kommer med kunstferdig skåren agurk og gulrot , og kjøttet og den rike sausen er omkranset av tynne appelsinskiver . 
– Dette ser helt nydelig ut , sier hun , og roser det møre kjøttet og sausen . 
– Men det finnes kinesiske restauranter som lager bedre mat . 
Min rett består av tre tykke stykker braisert andebryst plassert på skiver grillet squash . 
Sausen har et visst kryddersting , og gir det litt anonyme kjøttet et etterlengtet smaksløft . 
Treretter neste gang ? 
– Man skal dra hit for de kinesiske rettene , mener Bordvenninnen , som har fått fritert banan til dessert . 
Jeg tar også karamellpudding , og den skuffer ikke : 
Skivene med pudding har ingen bobler og er mild på smak . 
Det er nesten så vi ikke trenger karamellsausen . 
Vi har fått en god del mat for pengene , men kvaliteten på rettene har vært vekslende . 
– Det beste tipset er å bestille en av treretterne med to norske og et kinesisk alternativ . 
Da får du full valuta . 
Når Bakkekroen ligger bare et par holdeplasser unna Majorstuen , er dette et helt greit utfluktsmål , eller avslutning på en søndagstur hvis man har tatt banen et stykke lenger opp . 
Stilfullt hus Take away God kinesisk mat Andre strøksrestauranter Pjoltergeist : 
Bortgjemt gourmet på Fredensborg 
Bon Lio : 
Tapaskonge i samme område Hos Thea : 
Publikumsfavoritt på Skillebekk 
Kolonihagen : 
Gourmet på Frogner Lofthus 
Samvirkelag : 
Pizzaparadis på Sandaker 
Hvaskjer : 
Røff grillmat på Torshov Asian Box : 
Gategourmet på Majorstuen / Homansbyen Publiko : Topp nordisk kjøkken 
Restaurantanmeldelsen : 
Priser til å gråte av Oslo kan endelig skryte på seg eget « fisketorg » med restaurant , men prisene er latterlig høye . 
– 400 kroner kiloet for reker ? 
Har de gått fra vettet ? 
Vi har entret hovedstadens etterlengtede fisketorg ved Rådhuskaia , en avlang glassboks med fin utsikt til Oslofjorden og folk som rusher forbi på vei til Aker brygge og Tjuvholmen . 
Torg ? 
Lokalet er todelt , med en egen fiskedisk på den ene siden og restaurant i andre halvdel av lokalet . 
Vi starter med å titte på fiskedisken og er skuffet over både utvalg og priser . 
– Jeg hadde forventet at det skulle bugne mer av fisk og skalldyr . 
Foreløpig er det veldig lite torgaktig , selv om du kan åpne alle vinduene , sier spisefølget , som synes det ligner mye på Fiskeriet på Youngstorget . 
400 kroner for et kilo reker er vel årets høyeste pris , og gidder du gå noen få meter til venstre , kan du kjøpe ferske reker fra fiskebåten til rundt 250 kr pr. kilo ! 
Piggvarskiver koster 610 kr kiloet , og generelt er fiskeprisene høyere enn de andre fiskedisker rundt om i Oslo . 
Teinelamper – Lokalet er nokså fint , mener spisefølget og peker opp på lamper av teiner og stilige grønne glassbord . 
Ellers er lokalet lik mange andre spisesteder som har åpnet dørene de siste årene med trebord , ingen duk og vinskap godt synlig . 
Menyen byr på både sushi , østers og noen få for- og hovedretter . 
Her er mange klassikere som fiskesuppe og bakt laks , og priser som overgår andre konkurrenter . 
315 kroner for laks , 285 kroner for fiskesuppe og dampet blåskjell med pommes frites til 225 kroner vil garantert gi turistene noe å snakke om . 
Null vegetartilbud 
– Vinutvalget er ikke stort , men brukbart i forhold til mange andre spisesteder i nærheten . 
Det er også flott et de har en fyldig beskrivelse av alle vinene på listen og hva slags mat de passer til . 
Dette er en fiskerestaurant , men i 2017 må man klare å ha ett eller flere vegetartilbud på menyen . 
Nå er det ingen ! 
Servitørene er tydeligvis hanket inn for sommeren , for de kan ingenting om menyen , har ingen anbefalinger og sier ikke noe om maten . 
De er likevel hyggelige og raske med bestilling av mat og drikke . 
Spander litt brød på gjestene – Skål ! 
Vi er tre stykker ute sammen og titter ut på det nitriste sommerværet utendørs . 
Etter en stund kommer servitøren for å fortelle at sushien er forsinket . 
Mange bestiller rå fisk denne kvelden , og den ene sushikokken har mye å gjøre i det fulle lokalet . 
Et tips til Fisketorget er å sette en kurv med brød og smør på bordet for å tilfredsstille sultne gjester som synes prisene er stive . 
Etter en drøy halvtime kommer det sushibiter og ferske reker på bordet . 
Hvaldig godt – Rekene er saftige og gode ! 
En knapp halvkilo reker koster 185 kroner og har følge av to bitte små brødbiter og en fyldig og smaksrik aioli . 
Et nytt tips er å få inn en bolle til skall og legge på en del loffbiter ekstra . 
Sushien er forseggjort og bra på smak . 
Softshell maki byr på smakfullt krabbekjøtt med avokado , masse rogn og små biter av gressløk på toppen . 
Vi skulle ønske bitene var mer sprø , men smaken er meget god . 
De har også droppet å legge et lass med chilimajones oppå , slik mange andre steder har gjort med det resultat at bitene drukner i den . 
Dermed kommer krabbesmaken fint frem i smaksbildet . 
Sashimien med hvalkjøtt både ser og smaker nydelig . 
Det ekstremt møre kjøttet er dekket av ingefærskum – en fin kombinasjon . 
Hvalkjøtt er knall som sashimi og burde være på menyen på mange flere sushirestauranter . 
Noen har ål og makrell i tillegg til de faste fiskeinnslagene , men hval byr de færreste på . 
Tam på smak – Porsjonen er stor , men 285 kroner for fiskesuppe er langt over konkurrerende restauranter som Lofoten fiskerestaurant , Sjømagasinet eller Fiskeriet . 
Suppen er rykende varm og byr på mye laks som er fint varmebehandlet . 
Her er også noen få reker , litt torsk , mange strimler av gulrot og masse gressløk over . 
Dessverre er selve suppen litt vandig og tam på smak , og det finnes mange bedre varianter rundt om i Oslo . 
Nydelig steinbit 
Dampede blåskjell kommer i en stor kasserolle og er kanskje en av restaurantens beste kjøp , selv om de krever 225 kroner for retten . 
Blåskjellene er saftige og gode , og det er mange av dem . 
I tillegg byr Fisketorget på en diger porsjon med sprø og gode pommes frites til , sammen med en skål aioli . 
Denne retten holder som både forrett og hovedrett . 
– Steinbiten smaker fortreffelig , men har tydeligvis ventet på noen andre retter , sier spisefølget . 
Fisken er nemlig lunken , men fin og fast i konsistensen og herlig smakfull . 
De hvite fiskebitene blir dyppet en fyldig , god og kraftig skalldyrsaus , og nytes med knasende sprø bønner og stekt sopp . 
Bringebær- og sitronbavarois – God og frisk dessert , men igjen stiv pris , synes spisefølget . 
Fisketorget byr på tre ulike desserter , alle til 155 kroner , og vi har valgt en bringebær- og sitronbavarois – en slags fluffy fromasj . 
Den smaker meget frisk og syrlig og en fin avslutning på måltidet . 
Et glass dessertvin er umulig å få tak i til desserten . 
De tilbyr av en eller annen grunn kun dessertvin på flaske , ifølge servitøren . 
Den som har tenkt at det var en god idé , bør snarest kastes i vanntanken med kongekrabbene ! 
Kun større grupper bestiller en hel flaske . 
– Jeg er alltid glad når de åpner nye fiskerestauranter i Oslo , men fisketorget byr ikke på noe nytt kulinarisk . 
Vi har gode sushirestauranter og fiskerestauranter fra før av . 
Lokalet er fint og det blir nok stappfullt utover høsten . 
De har tross alt sikret seg en av Oslos aller flotteste beliggenheter . 
Da kan man jo fort ta 400 kroner kiloet for reker ... 
Fisketorget i Oslo Adresse : 
Rådhusbrygga . 
Tlf. 92441317 . 
Hva vi spiste : 
Reker og sushi til forrett . 
Fiskesuppe , blåskjell og steinbit til hovedrett . 
Hva det koster : 
Forretter 185–215 kr . Hovedretter : 
185–325 kr . 
Dessert : 
155 kr . 
Hvem passer det for : 
Par , små grupper og barnefamilier . 
Vegetarretter : 
Nei . 
Rullestolvennlig : 
Ja . 
Lydnivå : 
Behagelig , selv med mye folk i lokalet . 
Miljø : 
4 Meny : 
4 Mat : 
4 Service . 
3 Verdi for pengene : 
2 17 av 30 poeng 
Fint lokale 
Gode vinbeskrivelser 
Stive priser Andre steder du får mye sjømat : 
Restaurantanmeldelsen : 
Er Babylon sushi og surøl byens beste bakgårdsrestaurant ? 
Babylon sushi og surøl har en begrenset meny , men maten imponerer . 
– Dette er et temmelig smalt konsept , sier Bordvenninnen . 
Vi sitter i bakgården til Happolati og Tekehtopa der Babylon sushi og surøl utgjør siste del av et mini-gyldent mat-triangel . 
Begge « storebrødrene » er godt etablerte , mens Babylon sushi og surøl åpnet i all stillhet rundt juletider i fjor . 
Her serverer de sushi og surøl . 
Sushimenyen er lettlest , med fem typer nigiri , to typer maki og tre tallerkenretter . 
Surølet fyller derimot halvannen tettskrevne sider , og tilbyr edle , bitre dråper i alle prisklasser . 
– Når en flaske med 0,75 liter surøl koster like mye som en vinflaske , er den for spesielt interesserte , mener Bordvenninnen , som har fått et godt glass Villa Wolf Riesling Trocken . 
Sin egen stil 
Vi har bestemt oss for å dele en tallerkenrett , chirashi donburi , men jeg vil gjerne også ha ål , som er en sjeldenhet på norske sushimenyer . 
– Vanligvis er chirashi og donburi to ulike varianter av sushi , men her bryter kokken « reglene » ved å kombinere dem til sitt eget uttrykk , sier Bordvenninnen . 
Vi får chirashi donburien først , en lekker keramikkskål der terninger med fisk , eggeomelett , grønnsaker og rogn er mikset sammen med ris og toppet med sjøgress . 
Servitøren har spurt oss på forhånd om vi har noe i mot å få hval , men hverken Bordvenninnen eller jeg er kresne i så måte . 
Delte gleder 
Det er hyggelig å kunne dele en slik rett , og vi lar spisepinnene klapre mens vi jager lakserognen og grønnsaksbiter rundt i skålen . 
Jeg er blitt anbefalt en Oude Geuze , et surøl fra bryggeriet De Troch i Belgia . 
Selve flasken inneholder 0,75 liter øl som holder 5,5 prosent og koster 200 kroner . 
– Ikke dyrt , med tanke på hva man må betale for smakløs pils andre steder , mener jeg og tar en liten skurk av det smaksrike ølet , som står meget godt til til retten . 
Bordvenninnen tviler , men lar seg overtale til å prøve en slurk . 
– Spesielt , men bedre enn jeg antok , sier hun . 
Timebestilling hos kokken 
Nå kommer de to bitene røkt ål til bordet . 
– Vil du ha et glass vin til , spør servitøren , som har hatt det travelt inne en stund , der noen vennepar har slått seg til . 
– Man kan bestille to timer sammen med kokken for 750 kroner står det på menyen , men han har allerede vært en tur borte hos nabobordet med mat og forklart , så det ser ut til at man kan få « audiens » også uten å betale ekstra . 
Ålen er som smør , og den lett syrlige risen er et delikat følge . 
Presentasjon på toppnivå 
Det er likevel sashimi moriawasen som er kveldens høydepunkt . 
15 biter lekkert kuttet og dandert fisk med et halvt eple formet som en svane . 
Vi har fått dorade , tunfisk , havabbor , makrell og fjellørret . 
Ingefær og wasabi hører også med . 
– Ponzusausen har vi laget selv , forteller servitøren , som også forteller om hvordan kokken arbeider med å skape sin egen versjon av sushi . 
– Det har han lykkes svært godt med , sier Bordvenninnen etter at siste biten er spist opp og vi har bedt om regningen . 
Den kommer på mer enn man ville betalt i en gjennomsnittlig sushisjappe , men så er nivået her langt høyere . 
– Babylon sushi og surøl tåler å sammenlignes med steder i toppsjiktet som Alex Sushi , Tatakii og Hanami , selv om atmosfæren her er mye mer avslappet . 
Neste gang tar vi de to timene med kokken , mener Bordvenninnen . 
– Og jeg prøver en av de mer eksklusive flaskene surøl . 
Dette ga mersmak . 
Andre sushispesialister Omakase : 
Gourmetsushi i Vikaterrassen 
Alex sushi : 
Sushispesialisten ved Solli plass Sabaki : 
Smågodt i Paleet . 
Tatakii : 
Japanske småretter på Majorstuen Hanami : 
Lekkert på Tjuvholmen 
Flere guider : 
Lurer du på hvor du skal spise ? 
Vi anmelder flere restauranter i uken . 
Du finner dem i Restaurantguiden . 
Som Aftenposten-abonnent kan du få vårt eksklusive sekservarsel før alle andre får lese anmeldelsen . 
Så blir det lettere å sikre bord før det blir fullbooket . 
Meld deg på her . 
Restaurantanmeldelsen : 
Riktig retning for Südøst 
Südøst byr ikke på noen kulinariske høydepunkt , men serverer enkle og gode retter de fleste av oss liker . 
– Stappfullt som alltid ! 
Südøst er et meget populært spisested , og det er lett å skjønne hvorfor , sier spisefølget . 
Inne i gamle Aker Sparebank er det stort , luftig , pent interiør og lun belysning , mens den digre uteserveringen har mange varmelamper for å forlenge sommeren . 
Kjente retter på menyen 
Vi ønsker å nyte de siste solstrålene denne augustkvelden , og blir tildelt er bord utendørs . 
– Menyen er velkjent lesning , for det har ikke skjedd mange forandringer på menyen de siste årene . 
Her er det fortsatt sushi , sashimi , vårruller , crispy duck og black pepper beef . 
Setmenyene er fint priset mellom 345 og 485 kroner , og vi velger en 5-retter Yangmeny til 485 kroner . 
Mer enn mafia 
Musikken er nokså høy ute hos Südøst , men dette er et sted der mange er ute for å ha en lang kveld på byen . 
De kjører hardt på drinker og er oppe til 03.30 på fredager og lørdager . 
– Trege , men hyggelige servitører , sier spisefølget . 
Vi får omsider bestilt og velger en flaske med Planeta Cometa 2015 fra Italia . 
Sicilia er blitt en oase for vinelskere og tilbyr mange herligheter på polet . 
Sjekk ut produsentene Occhipinti , Cos eller Biondi . 
Enkelt og raskt 
Den friske vinen laget på druetypen fiano smaker deilig , og vi har knapt tatt en slurk før første rett lander på bordet . 
– Meget enkelt , sier spisefølget . 
Tynne skiver tunfisk og laks ligger på et avlangt fat med ulike salatblader . 
Retten har sikkert tatt to minutter å dandere , men fisken er fersk og god på smak . 
De fire bitene til hver dypper vi i en passe syrlig og fresh ponzusaus . 
Spyd med godsaker 
Neste rett kommer like etter . 
Vi har fått beskjed om at vi ikke har bordet i mer enn to timer , så det haster med å få ut maten . 
– Gode grillspyd ! 
På samme type fat som første rett ligger tre ulike typer grillspyd . 
Den saftige kyllingen er aller best og blandes med en mild , gul curry med mye kokossmak . 
Biffspydene blir litt mer kjedelige og ikke like møre , men den fyldige og smaksrike svartpepper-sausen piffer opp . 
Scampispydene er også gode , men vi har smakt på spenstigere varianter tidligere . 
Spis en baby Servitørene løper rundt med fargerike drinker og mer mat , og kun 30 minutter ut i måltidet er rett nummer tre klar . 
– Litt bløt hummer , men tilbehøret er godt . 
Ved siden av havets kardinal ligger en tropisk salat med både ananas , mango og noen tomatbiter . 
Det er søtt , syrlig og friskt og blandet med en mangovinaigrette . 
For at retten skal mette mer enn de få hummerbitene , har kjøkkenet lagt ett par biter baby boy på fatet . 
Dem har vi spist noen ganger tidligere , og det blir aldri feil med fritert scampi med en overraskende mild chili- og mangomajones . 
Sprø Donald Kveldens beste rett er crispy duck . 
Den serveres en rekke steder i Oslo , aller best på Dinner , men du får den også hos Xeast , Oriental , Beijing Palace , Tabibito , Nodee , Tatakii Asian og Mahayana . 
– Få steder klarer å få skinnet sprøtt , men her har de klart det , og andekjøttet er både saftig og velsmakende , sier spisefølget . 
Tilbehøret med små pannekaker og strimlede grønnsaker er stort sett likt i Oslo , men Südøst må slutte med å servere verdens minste skål med hoisinsaus . 
Folk elsker denne mørke , tykke og søtlige sausen , og vi må be servitøren om påfyll to ganger . 
Vi avslutter kvelden med en frisk og sødmefull dessert med både mango-ostekake med jordbær og en deilig fersken-is . 
– Hyggelige servitører , enkel og god mat og fint prisede setmenyer gjør det lett å forstå hvorfor restauranten er så populær , mener spisefølget . 
Südøst Asian Crossover Adresse : 
Trondheimsveien 5. Tlf. 23353070 . 
sudost.no 
Hva vi spiste : 
Vi prøvde en av setmenyene , Yang , en 5-retters meny til 485 kroner . 
Hva det koster : 
Setmenyene varierer fra 345–485 kr . 
Makibitene koster 98–129 kr . Hovedrettene 165–299 kr . 
Dessert : 
78–129 kr . 
Hvem passer det for : 
Mange unge folk mellom 20 og 30 år besøker stedet , som passer for de fleste , også barnefamilier på tidligere kvelder . 
Vegetarretter : 
Et par småretter , to retter med risnudler og en hovedrett . 
Har også en egen 3-retters setmeny . 
Rullestolvennlig : 
Nei . 
Toalett i kjelleren og trangt mellom bordene , både ute og inne . 
Lydnivå : 
Nokså høy musikk på og alltid mye folk som summer mye . 
Dette er ikke stedet for et rolig måltid . 
Lunt og flott interiør 
Stor uteservering 
Bra prisede setmenyer 
Miljø : 
5 Meny : 
4 Mat : 
4 Service : 
4 Verdi for pengene : 
5 22 av 30 poeng 
Andre gode restauranter i nærheten : 
Restaurantanmeldelsen : 
Solid Eik Restaurant 
Eik treffer planken godt . 
– De må pusse opp ! 
Spisefølget ser seg rundt i lokalet . 
Restaurant 
Eik ble åpnet i 2003 av kokken Ole Jonny Eikefjord og hotellkongen Petter Stordalen og fremstår i dag som en rar miks av stiler og farger . 
Spisestedet ser finest ut når det er mørkt ute og det er det ikke denne tidlige kvelden . 
Prisbelønnet Restaurant 
Eik har fått flere gode anmeldelser og er ett av to steder i Oslo med utmerkelsen BIB Gourmand i Michelin-guiden , Smalhans er det andre spisestedet . 
Det står for god kvalitet og bra verdi for pengene , et hederstegn de har mottatt hele 13 ganger siden de åpnet for 14 år siden . 
Det er imponerende . 
Tyttebærsalt 
– Her har dere to glass champagne , sier servitøren og forsvinner . 
En fast huskeregel for alle restauranter er å skjenke i glassene ved bordet og fortelle noen ord om champagnen til 125 kroner for glasset . 
Kort tid etter får vi servert deilig , ferskt brød som vi dypper i pisket smør med en dryss av tyttebærsalt . 
Menyen gjør det enkelt for kjøkkenet . 
Restaurant 
Eik har nemlig en fast ukesmeny på 3–5 retter til mellom 395 og 595 kroner . 
De har også vinpakke til menyen . 
Vi plukker ut trer retter hver og skåler i det nesten stappfulle lokalet . 
Nydelig appetittvekkere 
– Nydelig ! 
Vi starter med det man så fint kaller amouse-bouche , to små appetittvekkere fra kjøkkenet . 
To skåler er plassert oppå hverandre og byr på lakserogn blandet med parmesansaus og stekte mandler . 
Retten er salt og god og smaker friskt av sjø . 
I skålen under befinner det seg en herlig konsentrert skalldyrsuppe . 
Dette lover godt for fortsettelsen . 
Veneto-lovers 
– Da er det klart for første rett , sier den hyggelige servitøren og byr på både makrell og hvit asparges . 
Vi får alle detaljer om tilbehøret og en enkel Leitz , samt La Cappucina Monte Stelle – en rimelig , frisk og fyldig vin fra nordmenns favorittområde i Italia – Veneto . 
– Tenk at nordmenn handler mer vin fra dette ene distriktet i Nord-Italia enn hele Frankrike tilsammen , sier spisefølget . 
Vi er blitt stordrikkere av prosecco , Amarone , ripasso og soave fra Venetoområdet . 
På tide med tigerfisk 
Makrellen har en fet og dyp smak og er parret med pepperrotkrem og den intense aromaen av revet pepperrot . 
For å tilføre retten noe sødme , er fisken toppet med smaksrike , syltede tomater . 
– Legg de i ovnen på lav varme med urter og olje i noen timer , før du legger dem på glass . 
Utrolig enkelt og smakfullt . 
Digg til både fisk og kjøtt , sier spisefølget . 
Retten har også med frityrstekt kassava for å gi retten et sprøtt innslag mot alt det myke , en grønnsak som ser ut som gulrot og smaker som potet . 
En meget vellykket rett med fine kombinasjoner . 
Hvit – grønn = 1–0 – De hvite er fortsatt best ! 
Vi deler den andre forretten som består av nederlandske asparges som bader i en sjø av fløtesaus , ramsløk og endivechips som burde vært sprøere . 
De hvite vokser under jorda og mangler derfor farge og har en søtere smak enn den grønne fetteren . 
De er perfekt varmebehandlet og er også passe bitter mot det søte og salte i form av små biter ansjos i sausen . 
– Et tips til folk som skal varmebehandle hvite asparges hjemme er å la dem trekke i vann med både salt , sukker og sitron . 
Da blir den ofte mindre bitter , forklarer spisefølget . 
Soaven er grei til forretten , men prøv heller en av polets tyske viner med druen Silvaner . 
De smaker utrolig godt til hvit asparges . 
Ikke la deg rokke av skate Servitørene gjør en fin jobb i en nesten full restaurant , men klarer ikke gjøre noe med lydnivået . 
I forbindelse med en oppussing , må man fikse på den dårlige lyden . 
Den skjærende latteren til damen med tre glass for mye innabords ljomer utover lokalet . 
– Nydelig fisk . 
Spisefølget tar en ny bit fint stekt og bra saltet skatevinge . 
Fisken blandes med mild og sødmefull løksmak fra purren , en god ertesaus og en sprø og saftig potetcroquette . 
Fermentert sellerirot 
Den andre hovedretten har også fine smakskombinasjoner . 
En meget mør og saftig lammemørbrad ligger oppå skiver av sødmefull sellerirot , biter av hasselnøtter , masse deilig brunet smør og en brun stripe med fermentert sellerirot som smaker bedre enn den ser ut . 
Lammekjøttet er rikt på smak , er dandert med mye urter og stekt løk og smaker utrolig godt . 
Kveldens desidert beste rett . 
Knallkjøp – Frisk og brukbar avslutning . 
Vi spiser opp tykkmelkssorbeten med syrlig rabarbrakompott , men retten smaker bare karamellsaus som stjeler det meste av smaksbildet . 
Den rimelige Sprintoso Moscato Spumante funker greit til rabarbraen , men forsvinner i karamellen . 
– 395 kroner for en 3-retter er et utrolig godt kjøp i Oslo . 
Du får med brød og smør , to appetittvekkere , samt ulik konfekt etter desserten . 
Vinene er rimelige og passer sånn halvveis til maten , men de er rause med påfyll , sier spisefølget som gjerne kommer igjen – i nyoppussede lokaler . 
Restaurant Eik Adresse : 
Universitetsgata 11 . 
Tlf. 22360710 . 
restauranteik.no 
Hva vi spiste : 
3-retter meny . 
Eik tilbyr kun en 3–5 retter meny . 
Hva det koster : 
Treretter 395 kr . 
Fireretter 495 kr . 
Femretter 595 kr . 
Vinpakkene til koster mellom 375 og 495 kr . 
Hvem passer det for : 
Par , og mindre grupper . 
Har et større chambre séparée innerst i restauranten . 
Vegetarretter : 
Nei Rullestolvennlig : 
Nei . 
Lydnivå : 
Hører du dårlig eller er ute etter en stille kveld , er ikke dette stedet . 
Nokså støyete når det er mye folk her . 
Innsidetips : 
Et av byens bedre kjøp . 
Miljø : 
3 Meny : 
4 Mat : 
5 Service : 
5 Verdi for pengene : 
6 23 av 30 poeng 
Hyggelige servitører Rimelig og god mat Sentral plassering Andre gode restauranter i nærheten : 
Restaurantanmeldelsen : 
Spennende nykommer 
Ute etter saftige burgere og mør kylling ? 
Sjekk ut nye MG10 . 
– Burgere her også ? 
Spisefølget ser skeptisk ut . 
Vi har satt oss på Teaterplassen i Oslo , hvor det er stappfullt av sultne og øltørste gjester som nyter det fine været . 
Teaterplassen er en liten oase i byen , med flere spisesteder rundt det lille torget . 
Le Meo sushi har vært her i en årrekke , og nylig åpnet også MG 10 dørene ved siden av Oscars Pizza og Bar . 
Navnet kommer fra adressen , Mandalls gt. 10 . 
Vognmand Nilsen måtte dessverre legge inn årene for en kort stund siden . 
Mer shuffleboard – Enkel meny med burgere , kylling , ribs og kyllingvinger , sier spisefølget . 
MG10 ligner mange andre puber / gastropuber med mørkt interiør , stor bardisk i midten , bra ølutvalg og – selvsagt – et shuffleboard . 
Vi bestiller mat og drikke i baren på grunn av alle gjestene denne ettermiddagen . 
Servitørene har ikke tid til å gå rundt for å ta imot bestillinger . 
Vi kjøper to iskalde halvlitere og setter oss ut i solen med en brikke som blinker og durer når maten er ferdig . 
Det gjør den ikke på en god stund . 
Lang ventetid 
– Greit at maten tar litt tid på å bli ferdig , men er du ute etter en kjapp middag , går det veldig sakte . 
Først etter 45 minutter begynner den grønne brikken å dure , og vi går inn for å hente maten . 
Den ser fristende ut . 
– Meget saftige , glovarme og gode kyllingvinger , skryter spisefølget . 
En stor kurv er fylt med en stor porsjon Buffalo Wings med både BBQ-saus og en god og tykk aioli . 
Altfor mange spisesteder i Oslo serverer disse for tørrstekte . 
Himmelsk kylling 
Saftige er også de BBQ-marinerte ribsene , men dette er likevel dagens dårligste valg . 
– 165 kroner er ikke så dyrt , men det er veldig lite kjøtt på ribsene . 
Heldigvis er det med litt pommes frites , som er salte og fint stekte . 
Peri Peri kylling koster derimot 99 kroner og er et meget godt kjøp . 
Kyllingen er utrolig saftig og mør , velsmakende og passe sterk . 
Er du glad i mye grønnsaker , er ikke dette stedet å gå . 
Kyllingen kommer med flere gode fries , men ingenting av grøntfôr . 
Habanero ! 
Puh ! ! 
– Stas med puber som har noen få gode retter de satser på , skryter spisefølget . 
Vi har fått inn to høye burgere på bordet , og de er skikkelig gode . 
De har fem ulike Juicy Lucy på menyen , som består av 170 gram oksekjøtt fylt med cheddar , noe som gjør burgerne meget saftige . 
Den ene varianten , Hot habanero Lucy , er toppet med en salsa bestående av både guacamole og habanero , og er en skikkelig kruttønne ! 
Er du glad i sterk mat , er chilipepperen habanero en ordentlig sinnatagg . 
MG 10 er ikke redde for å trøkke til , og det er heldigvis kort vei til en ny øl . 
Bra tilskudd – Spicy Lucy er mild sett ut fra habanero-varianten , men også med et fint sting fra salsa arbol . 
Kjøttet er fint krydret og det meget begrensede tilbehøret , litt grillet løk , forsvinner nesten i kjøttsmaken . 
Brødet blir også noe bløtt i alt det saftige , men er godt på smak . 
– Teaterplassen har sushi og pizza fra før av , så da var det vel bare et tidsspørsmål før burgernes inntogsmarsj , sier spisefølget . 
MG 10 er blitt et bra tilskudd med mange gode og velsmakende retter og bra ølutvalg . 
Så får man håpe at folk trekker dit også når høsten setter inn for fullt . 
Vognmand Nilsen måtte som nevnt legge inn årene nylig , men dette er et enklere konsept som passer godt inn på plassen . 
Miljø : 
3 Meny : 
4 Mat : 
5 Service : 
3 Verdi for pengene : 
4 19 av 30 poeng 
Meget gode burgere 
Bra ølutvalg 
Fin uteservering Andre gode spisesteder i nærheten : 
Restaurantanmeldelsen : 
Ikke bare bare på BAR Tjuvholmen Hvordan kan to steder med samme konsept være så ulike ? 
BAR Tjuvholmen taper for avdelingen på Vulkan . 
– Det er ikke til å forstå , sier Spisevennen . 
– Vi har spist på originalen i Bygdøy allé før de la den ned . 
Vi har vært på takterrassen på Vulkan ved Mathallen . 
Men selv om avdelingen på Tjuvholmen har samme delingsmeny , er det som å være i to forskjellige verdener . 
– Sist gang vi var her på Tjuvholmen , var for fem-seks år siden . 
Da hadde de en helt annen meny , men feststemningen er den samme som den gang , sier Bordvenninnen . 
– Det var mye mer avslappet stemning på Vulkan , mener Spisevennen . 
– Her er det høyere champagneføring og musikk . 
– Mye mer hektisk , men det er forståelig siden vi er midt i « lysløypa » på Tjuvholmen , sier Bordvenninnen . 
Husets egen 
Vi har spist andre runde av fire , og ber om enda en flaske hvitvin , BARs egen Riesling , på deling . 
Det er for en gangs skyld godt og varmt i solveggen denne dagen , så servitørene småløper mellom bordene der tørste gjester gjør hva de kan for å påkalle oppmerksomheten . 
Første servering var krabbetaco med chili og yuzu , der chilien dessverre tar luven av krabbesmaken . 
Men selve tacoskjellet er sprøtt og godt . 
Deretter har vi fått asparges med parmaskinke , mandler og hollandaiseskum , en lekker variant av en gammel kjenning . 
Sausen er luftig og skinkebitene er små knasende munnfuller . 
Poke er en trendy fiskesalat med sitt opphav på Hawaii , og BARs utgave med ørret , mango og avokado er en frisk fortsettelse , selv om sødmen ikke står altfor godt til Rieslingen vi er blitt anbefalt . 
Lekker kombinasjon 
Vi får en ny vannkaraffel før vinen kommer til bordet . 
Like etter kommer neste servering . 
Denne gang er det tre retter som kommer samtidig : 
Blomkål med chèvre , « quinotto » og tartar . 
De tynne skivene blomkål er delikate , og krutonger av brioche gir oss litt å tygge på . 
Den hvite geitosten strammer opp retten , mens en smak av trøffel setter en fin spiss . 
– En lekker kombinasjon . 
Denne kunne jeg tenke meg å prøve å gjenskape hjemme , sier Bordvenninnen . 
Tartaren kommer med ananas-salsa og cashewnøtter , mens quinoaen er tilberedt som en risotto med parmesan før den er toppet med syltede kantareller og et innslag av sitron . 
Bordvenninnen og Spisevennen mener at dette er den svakeste og minst spennende retten hittil . 
– Vomfyll , er Spisevennens dom . 
Tid for en opprydning 
Nå tar det lengre tid mellom hver gang servitørene kommer forbi bordet , og det begynner å hope seg opp med tallerkener og fat . 
Servitøren som kommer med neste rett ser forskrekket ut . 
– Her må vi rydde litt , sier hun . 
Nest siste rett er langtidskokt biff med BBQ-saus tilsatt chipotle , dampede asiatiske boller og kimchisalat . 
Chilien har en distinkt røksmak , men kimchisalaten har ikke nok sting til å møte den søtlige smaken og de dampede bollene absorberer ikke nok av saften , så det blir en klissete avslutning før desserten . 
Synkende trend 
Til avslutning får vi nyrmousse med vanilje og jordbær , en dessert som passer til årstiden . 
– De begynte bra , men etter hvert sank både tempoet og nivået på maten , sier Bordvenninnen . 
– Det var motsatt på Vulkan , der måltidet og utsikten ga mersmak , mener Spisevennen . 
– Her føltes det som om vi satt i enden på et samlebånd . 
Sammensetningen av retter var rimelig bra , men de mangler den siste finishen . 
På plussiden er hyggelige priser på vin og åtterettersmenyen , men litt slappe retter trekker ned . 
Vi kommer heller tilbake til Vulkan , som ikke opplevdes som like hektisk . 
Sentralt Kveldssol Greie vinpriser Andre steder med gode småretter / deleretter Smalhans : 
Husmannsgourmet på St.hanshaugen BA 53 : 
Delikat i Bygdøy allé Bass Oslo : 
Godt øverst på Grünerløkka Kamai : 
Godt nederst på Grünerløkka 
Restaurantanmeldelsen : 
Burgerkrigen på Frogner tilspisser seg Suksessen fra Majorstuen har inntatt Solli plass med et ess i ermet . 
– Dette hadde jeg aldri trodd at jeg skulle si , men veggisburgeren din er faktisk fantastisk , sier Spisevennen til Bordvenninnen . 
Han har aller nådigst fått en bit av burgeren Mexican Standoff , som er laget på soyaproduktet Oumph . 
– Det er ingen tvil om hvor jeg går og hva jeg skal ha neste gang jeg er på denne kanten av byen , sier han . 
Sikkert som banken 
Det gamle banklokalet på Solli plass har gjennomgått en ekstrem forvandling fra den gang folk satte inn sparepengene i den grå murbygningen på hjørnet mot Nasjonalbiblioteket . 
Langbord , båser , bardisker og trebord fyller lokalet , som har et røft preg . 
Siden åpningen har det blitt et sted der unge og eldre samles fra tidlig på formiddagen til utpå kvelden . 
– Kverneriet kan være et alternativ når det er fullt på Villa Paradiso eller når man vil ha burger istedenfor pizza , sier Spisevennen . 
Burgere med oumph 
Du kan velge mellom ni ulike typer burgere , også vegetariske varianter , men menyen byr også på annet enn burgere : 
Salater , småretter og milkshaker . 
– Pluss for at de har veganske alternativer på menyen , sier Bordvenninnen , som valgte Mexican standoff . 
– Dessuten har de mange uvanlige kombinasjoner som Tom Yam og Umami , sier Spisevennen , som likevel har bestemt seg for en mer « vanlig » burger : 
Burgler . 
Jeg husker at jeg var imponert over Umami-burgeren , og har valgt den . 
Før vi fikk våre burgere hadde vi delt et par småretter : 
Løkringer og kyllingvinger . 
Bordvenninnen var skuffet over løkringene , som smakte lite , selv med en urtedipp til . 
Spisevennen og jeg var ikke helt fornøyde med kyllingvingene . 
De var glovarme og dekket av en søtlig chiliglasur som dessverre manglet sting . 
Selleristengene og blåmuggostdippen var derimot en fin smakstopp . 
Barstemning 
Utvalget øl er OK , med et par håndverksøl på fat . 
Spisevennen og jeg har tatt hver vår Reparationsbajer fra det danske bryggeriet To Øl , mens Bordvenninnen har bedt om husets fatøl , som er Carling . 
Vennegjengen på bordet ved siden av har fordypet seg i barkartet og bestilt et utvalg drinker . 
– God stemning her , sier Spisevennen . 
– Men de kunne gjerne skrudd ned musikken et par hakk , sier Bordvenninnen . 
Pucker som smuldrer 
På kjøkkenet er det hektisk aktivitet , for det er mange som skal ha mat tidlig på kvelden . 
Likevel går det fort å få både mat og drikke , i hvert fall for oss . 
Bordvenninnen har lagt merke til at noen bord lenger inn i lokalet prøver å få kontakt med servitøren sin . 
Vi har fått våre burgere og frites . 
Ved siden av har vi bedt om to typer dipp : 
Chilimajones og habanaro , hvis Mexican Standoffen ikke var het nok . 
Vi er alle enige om at den burgeren er den aller beste , selv om min Umami også får godkjent . 
Særlig løkchutneyen og shitakesoppen bidrar til den utsøkte smaken . 
Dessverre er selve burgeren mindre vellykket . 
Den faller fra hverandre etter første biten . 
Spisevennen opplever det samme . 
– Denne var skuffende . 
Selve kjøttpucken smaker lite , og salaten og dressingen er slapp . 
Vil jeg ha en klassisk burger , går jeg heller til Munchies lenger bort i gaten . 
De er også billigere , sier han . 
Velg det grønne alternativet Fritesene er også på det jevne . 
– Jeg husker Kverneriet på Majorstuen som en mye bedre opplevelse når det gjelder de mer tradisjonelle burgerne , men det er de mest eksotiske typene som går av med seieren . 
Kverneriet på Solli kan kanskje ikke utkonkurrere Grill ’ s Ville og Munchies på klassiske burgere eller pris , men de har et hemmelig våpen i de vegetariske variantene . 
Hyggelig betjening 
Bra burgere Variert meny Andre burgersteder i området Munchies ved Mares / Skovveien Grill ’ s Ville i Frognerveien McDonalds i Frognerveien Pinerolo Americano i Parkveien Døgnvill på Tjuvholmen Burger Joint på Aker brygge Jarmann på Aker brygge Beach Club på Aker brygge 
Restaurantanmeldelsen : 
Svenske tilstander på Bislett Kjelleren er ikke mye å skryte av , men uteserveringen og maten gjør at Hagen mat og prat er verd et besøk . 
– Svenskepizza , sier Spisevennen skeptisk etter å ha sett på spisekartet . 
Flygande Jakob , Ost e gøtt og kebabpizza . 
Beskrivelsene er gjennomgående på svorsk . 
Dette minner meg om pizzasjappa Söta Bror , som lå nederst på Grünerløkka . 
Det er bare svensker som kan finne på å servere sånt som kebabpizza og pizzasalat . 
– Det finnes flere steder som gjør det . 
Balkan pizza og kebab lenger nede i Pilestredet har også kebabpizza på menyen , sier jeg . 
– Den verste jeg kan huske var en med curry og banan . 
Dere får ta hva dere vil , men jeg vil heller ha trøffelburgeren , sier Bordvenninnen . 
Mindre sterilt 
Kjelleren på Bislett bad har huset flere restauranter gjennom årene , men lokalene frister ikke til å sitte lenge . 
Murveggene gjør også at lydnivået kan bli uutholdelig . 
Likevel har Hagen mat og prat klart å gjøre det litt mindre sterilt ved å dekke deler av lokalet med planter og lage noen båser med rustikk preg . 
Bordvenninnen har vært her tidligere , etter et bad i bassenget oppe , men vi er enige om at uteserveringen er det hyggeligste valget så lenge det fremdeles er mulig å få med seg sol . 
Etter litt nøling går jeg for å teste en av de dyreste variantene på menyen : 
Den gode , som er med indrefilet og bearnaise . 
– En skam å ødelegge god biff på den måten , mener Spisevennen , som har bestemt seg for en cheeseburger . 
Oppmerksom service 
Servitørene er oppmerksomme og passer på uteserveringen for hverandre når en av dem går ned trappen for å hente mat fra kjøkkenet i kjelleren . 
En disk med tappekran sørger for at dem som sitter ute får slukket tørsten , selv når flere stiller seg i kø ved disken . 
– Servitørene har en hyggelig , avslappet tone med gjestene . 
Flere virker å være stamkunder , sier Bordvenninnen , som sitter med ryggen mot rundkjøringen på Bislett og ser inn mot Bislett bad . 
– De er visst svenske alle sammen , sier Spisevennen , som mener at svenske servitører har et mye høyere servicenivå enn mange andre , selv om han tydeligvis er skeptisk til hvordan de tilbereder pizzaen . 
Mye for pengene – Vem skulle ha cheeseburgare ? 
Tryffel ? 
Pizzaen kommer strax , sier vår blide svenske servitør idet hun kommer med maten til bordet . 
Burgerne har forskjellig tilbehør : 
Trøffelburgeren kommer med stekte amadinepoteter mens cheeseburgeren har følge av søtpotetfrites . 
Bordvenninnens burger har løk oppå den smeltede osten og trøffelmajones som gir en fin kant på smaksbildet . 
Selve burgerne er bra stekt med en rosa kjerne , og konsistensen på kjøttpucken får godkjent av begge to . 
– Søtpotetfritesen er sprø og stramme , sier Spisevennen , mens Bordvenninnen mener at amandinepotetene gjør at man får mye for pengene her . 
Vinnerpizza 
Det skal likevel vise seg at jeg kommer heldigst ut : 
Pizzaen kommer med flotte , tynne skiver rosastekt indrefilet og striper med bearnaise som har et tydelig estragonsting . 
– Slike svenske tilstander kan jeg like , sier jeg og tilbyr begge en smakebit . 
– Veldig godt ! sier Bordvenninne , som også berømmer den sprø bunnen . 
– Bedre enn jeg hadde trodd , medgir Spisevennen . 
Prisnivået er heller ikke ille , særlig med tanke på hva du får med burgerne . 
Hagen mat og prat er nok best sommerstid , men vi kan tenke oss å komme ned når vintermørket faller på . 
Hyggelig service 
God pizza Bra burgere Andre i nærheten Laundromat : 
Frokost , lunsj og burgere med mer Mother India : 
Indisk Eldhuset BBQ og bar : 
Sørstatsmat fra egen smoker St. Lars : 
Blant byens beste kjøttrestauranter Kolonialen : 
Fransk gourmet i uformelle omgivelser Schrøder : 
Brun kafé med husmannskost 
Smalhans : 
Super husmannskost med gourmetpreg L ’ Ardoise : 
Enkel fransk nabolagsrestaurant Arte Pazza : 
Hjemmekoselig italiener 
Heim : 
Gastropub ved St. Hanshaugen 
Restaurantanmeldelsen : 
Biter godt fra seg 
Skal du på The Book of Mormon på Det Norske Teatret i høst , bør du først spise middag på Kafe Løve . 
– Dere må ta 3-retteren ! 
Desserten blir nesten gratis , så dere gjør en god deal , forteller servitøren . 
Vi skal se The Book of Mormon på Det Norske Teatret og har bestilt bord hos Kafe Løve i foajeen på teateret . 
Godt priset treretter Restaurantlokalet ligger vendt ut mot Kristian IVs gate og er et uformelt og lyst spisested . 
– De har vel gjort maksimalt av lokalet , men dette er ikke et spisested du husker på grunn av interiøret , sier spisefølget . 
Kafe Løve byr på fire forretter , fem hovedretter og fire desserter , samt en treretters teatermeny fra de faste rettene til 395 kroner . 
– Mange klassiske retter på menyen , men også en del spennende valg , sier spisefølget . 
Vi velger en treretter , samt noen av de andre rettene . 
Maten må ut samtidig 
– Det ser lekkert ut , skryter spisefølget . 
Restauranten er stappfull av folk som skal se Frank Kjosås og Kristoffer Olsen dra for å misjonere i Uganda , men det tar ikke lang tid før maten kommer . 
Eller , den ene forretten kommer til bordet . 
Kjøkkenet har mye å gjøre , men regel nummer én er å få ut maten samtidig til gjestene . 
Tartar med rogn smaker utrolig godt ! 
En sort skål inneholder en stor porsjon godt krydret kjøtt med gulbrune , syltede sopper , små , knasende biter av bokhvete og en stor mengde røkt Rørosrømme . 
Det er syrlig , frisk og salt , og en meget god start på måltidet . 
Breiflabb over alt – Denne er også utrolig god ! 
Den andre forretten er ankommet og byr på et særdeles godt stykke breiflabb . 
Kjøkkenet er flinke til å krydre maten og ingrediensene innfrir . 
En nydelig lys og lett kremet saus ligger rundt fiskestykket , hvor det også er biter av sødmefull purre og mer rogn . 
For å gi retten et sprøtt innslag , ligger det en knasende bit brødchips på toppen . 
Fantastisk entrecôte ! 
– Imponerende ! 
Jeg har spist mange pre theater middager i London og New York , med mye halvdårlig mat , men Kafe Løve overbeviser . 
Man regner liksom med at det er enkel mat de skynder seg å sende ut til gjestene , men Løve har grunn til å brøle høyt , sier spisefølget . 
Hengemørnet entrecôte er nemlig noe av det møreste , saftigste og beste kjøttet vi har fått på lenge i Oslo ! 
Tilbehøret er også nydelig , med både stekt spinat og sopp , sprøstekt jordskopp og jordskopppuré . 
Den sødmefulle jordskokken passer godt til det godt krydrede kjøttet og den milde spinaten . 
Under det saftige kjøttet ligger en herlig , smaksrik rødvinssaus . 
Det eneste å pirke på er at retten har ventet litt på den andre hovedretten , slik at pureen er nesten kald . 
Bææææ ! 
– Denne er nesten like god som entrecôten , mener spisefølget . 
På en hvit tallerken ligger en bit rosastekt lammelår og byr seg frem . 
Kjøttet er fint krydret , men kunne vært hakket saftigere . 
Det er derimot den deilige lammepølsen ved siden av , som går ned på høykant . 
Det salte kjøttet blir parret med søt og luftig gulrotpuré , erter , sopp og løk , samt en god hvit saus . 
Kjøkkenet bruker mange ulike ingredienser , men alle smakene trer fint frem . 
Mormonerne ringer snart på døren 
– Nå må vi nesten skynde oss , sier spisefølget . 
De har begynt å ringe med klokken for andre gang på Det Norske Teatret , og det er kort tid til skuespillerne skal ut på scenen . 
Vi har akkurat fått dessert , men rekker kun å få med oss noen få biter ost og nøttebrød . 
Kafe Løve gjør mye riktig , men burde reklamere mer for den fint prisede teatermenyen . 
En viktig ting for publikum å huske på , er at man bør booke bord senest to timer før forestillingen begynner . 
Ellers blir det for dårlig tid til de tre rettene . 
– Servitørene er hjertelige , men må begynne å fortelle hva som er på tallerkenene . 
Norske oster står oppført i menyen til 155 kroner , og det er mulig man får en større porsjon om den ikke inngår i treretteren . 
Nå er et lite stykke chèvre og blåmuggost med nøttebrød i minste laget . 
Hvis man da ikke må løpe for å rekke mormonernes blide fjes . 
Kafe Løve Adresse : 
Kristian IVs gt. 8. Tlf. 22473970 . 
kafelove.no 
Hva vi spiste : 
Entrecote og lammelår til hovedrett . 
Hva det koster : 
Forretter 25 ( pr. østers ) – 165 kr . 
Hovedretter 225–295 kr . 
Dessert : 
20–155 kr . 
Har også en 3-retter teatermeny til 395 kr . 
Hvem passer det for : 
Par og mindre grupper . 
Vegetarretter : 
Sopprisotto til hovedrett . 
Rullestolvennlig : 
Ja . 
Lydnivå : 
God førteaterstemning . 
Her kan du snakke med innestemme selv om det er fullt . 
Innsidetips : 
Begynner teateret kl. 19.00 bør du ha bord senest kl. 17.00 for å rekke 3-retteren . 
Den er førøvrig et meget godt kjøp . 
Miljø : 
4 Meny : 
4 Mat : 
5 Service : 
4 Verdi for pengene : 
5 23 av 30 poeng 
Meget gode retter Hyggelige servitører Rimelig 3-retter Andre gode førteaterrestauranter : 
Restaurantanmeldelsen : 
Lekker fiskerestaurant 
Maten er god , men man husker best utsikten og interiøret hos Sørenga Sjømat . 
– Wow ! 
Er man opptatt av fremdriften i byggingen av Munchmuseet , er det bare å booke bord hos Sørenga Sjømat , sier spisefølget . 
Fiskedisk i restauranten 
Sørenga Sjømat er blitt en gigantisk restaurant i to avdelinger . 
Den ene halvdelen er restaurant med stor uteservering , mens den andre har litt mer barpreg og inneholder i tillegg utsalg av fisk og skalldyr . 
– Flott , påkostet interiør ! 
Det avlange spisestedet byr farger i sort , brunt og hvitt , fint innsyn til kjøkkenet , og spiseplasser i ulike høyder og avdelinger . 
Det ligner mange andre nye restauranter , men utsikten er fantastisk . 
Vi får kjapt et bord ved vinduet , men etterpå går det uhorvelig tregt med å få bestilt drikke og mat . 
– Mye spennende på menyen , skryter spisefølget . 
På en sjømatrestaurant er det selvsagt både reker , hummer , krabber , blåskjell og østers , men også hel , saltbakt kveite , ansjoskroketter , gratinert klippfisk og posjert hel havabbor . 
Stive vinpriser 
Vinkartet er beskjedent , med klassikere som Chablis , Sancerre og Riesling , men gøy å se at de har tatt med noen weissburgundere , en muscadet og The Orange Republic – en spansk vin laget på druen godello . 
Det er dessverre ikke så stas å se på vinprisene . 
Man skal tydeligvis ha betalt for dyr leie og beliggenhet , så mange av vinflaskene er ganget med rundt fire av ordinær polpris . 
Det er for drøyt ! 
Mmmm ! 
Afrodisiakum – Meget friske og gode østers , sier spisefølget og slurper i seg nok en musling . 
Vi har bestilt noen stillehavsøsters fra Frankrike som snacks og blander dem med rødvinsvinaigrette . 
Det står Fine de Claire i menyen , noe som betyr at de har modnet noen uker i vannbasseng . 
Sørenga Sjømat har også de små , mer kjøttfulle østersene Tsarskaya på menyen , men de er ikke å oppdrive denne dagen . 
Meget salt rett Neste rett ut er en delerett kalt Conserva , en blanding av " go'biter " fra Norge , Italia og Spania . 
Den består av einergravet ørret , røkelaks , eggerøre , ansjos , buquerones – en vanlig tapasrett i Spania bestående av marinert ansjos , samt bottarga – saltet og tørket tunfisk . 
– Gøy at spisestedet bruker mange varianter av ansjos og tunfisk i maten . 
Spesielt ansjos er ikke så mange flinke til å bruke , mener spisefølget . 
Deleretten byr på mange gode smaker , men de små bitene til 280 kroner er også i dyreste laget . 
Retten blir også altfor salt , både ørreten , laksen og spesielt tunfiskbitene . 
Ute etter billig mat i Oslo ? 
Sjekk disse spisestedene Barnesykdommer Utsikten er nydelig , og vi titter bort på Munchmuseet og Barcoderekken som blir mindre og mindre synlig . 
Servitørene er mange på jobb , men Sørenga Sjømat må bli kvitt barnesykdommer som å ikke fortelle om maten . 
Det er også mange som synes det er hyggelig at servitørene heller i vin eller husker hvem som hadde bestilt hva . 
Fish & chips 
– Her er neste rett , sier servitøren og går . 
Foran oss står husets fish & chips , samt en posjert hel havabbor . 
Restauranten kan ikke være noe « dårligere » enn andre spisesteder i Oslo og serverer selvsagt rettene oppå de populære trefjølene . 
– Meget god fish & chips . 
Dette er blant de bedre vi har spist i Oslo , mener spisefølget . 
Fisken er sprø utenpå , glovarm inni , og fisken flaker seg fint når vi setter gaffelen i den . 
Remuladen er tykk og god , friesene sprø og godt saltet og ertepureen gir fin tyggemotstand . 
Mange spisesteder kjører den altfor fluffy med håndmikseren . 
Fritert sticky rice Havabboren er også en meget vellykket rett . 
Kokken har latt fisken trekke akkurat passe lengde i vannet . 
Det hvite fiskekjøttet er kritthvitt , mildt på smak og ganske fast i fisken . 
Den er marinert med både lime , sitron , hvitløk , litt chili , eple og ingefær , og spesielt det syrlige og ingefæren trer frem i smaksbildet . 
– Utrolig godt tilbehør også , sier spisefølget . 
En nydelig og skarp fennikelsalat blandes med salte champignoner , deilig grillet paprika og kremet fiskesaus – meget gode smaker til fisken . 
For å gi et søtt innslag , har kokkene fritert en kake av sticky rice – den smaker godt , men er litt for dominerende og ingen innertier til fisken . 
Desserten er også god . 
Blant fire ulike søtsaker , deler vi en nystekt svele med brunostis og solbærsyltetøy . 
Den blir servert i en stekepanne midt på bordet – en morsom vri . 
– Artig at restaurantene begynner med skikkelig norske desserter også , mener spisefølget . 
Sist gang vi spiste svele ute på byen var på Ylajali og Sentralen . 
Desserten er passe søt , lun , stor og mektig , men med altfor mye syrlig solbærsyltetøy på . 
Sørenga Sjømat er et fin supplement til fiskerestaurantene i byen . 
Den er ikke like avansert som Mares , Solsiden , Fjord og Tjuvholmen Sjømagasin , men kommer til å bli en suksess , spesielt på varme sommerdager . 
Sørenga Sjømat Adresse : 
Sørengkaia 49 . 
Tlf. 46177007 . 
Hva vi spiste : 
Østers , tunfisk , laks og ansjos til forrett , havabbor og fish & chips til hovedrett . 
En svele til dessert . 
Hva det koster : 
Deleretter koster 280- 750 kr . 
Fiskeretter 192–280 kr . 
Dessert 110 kr . 
Hvem passer det for : 
Et konsept tilpasset både unge og gamle , barnefamilier , små og store grupper . 
Vegetarretter : 
Har en rett med humus , grønnkål og fetaost . 
Rullestolvennlig : 
Ja . 
Lydnivå : 
Fint inndelt i to soner . 
I restaurantdelen var det ikke musikk i det hele tatt . 
Det burde flere spisesteder satse på . 
Mange steder blir ofte for bråkete . 
Stilig interiør 
Flott uteservering 
Gode fiskeretter Miljø : 
5 Meny : 
5 Mat : 
4 Service : 
3 Verdi for pengene : 
4 21 av 30 poeng 
Andre steder med mye sjømat : 
Restaurantanmeldelsen : 
Vinglede på Vestkanten Vineria Ventidue dekker behovet for en uformell vinbar med god mat på Frogner . 
– « Vi serverer det toskanske mangfold » , står det på vinkartet , sier Spisevennen . 
– Betyr det at vi skal holde oss til vin her ? 
– Jeg synes det , sier jeg , og Bordvenninnen er enig . 
– En av de anbefalte hvitvinene koster 129 kroner glasset , men siden vi er tre kan vi heller dele en flaske , foreslår hun . 
Sårt savnet tilskudd Vineria Ventidue ligger i Gimleveien , midtveis mellom Frogner plass og Bygdøy allé , og et par kvartaler unna Café Elise , den lille strøksrestauranten som har overlevd mange andre etableringer i området . 
Vinbaren med fokus på italiensk mat og vin åpnet i mai , og er blitt et populært sted . 
– Jeg synes jeg kjenner igjen interiøret fra da det lå en ostebutikk her , sier Spisevennen , som bodde i området en periode . 
– Men dette ser ut til å være et kjærkomment tilskudd , denne delen av Frogner er ikke bortskjemt med uformelle spisesteder av denne typen etter at Schiller ’ s i Bygdøy allé stengte for et års tid siden . 
Vineria Ventidue byr på pizza , pasta , et par hovedretter , salater , snacks og småretter , mens vinkartet er betydelig fyldigere enn menyen . 
Vi ber om en flaske Villa Loggio Losna Cortona i 2015-årgang , og vår oppmerksomme servitør finner frem flaske og glass . 
Vin som varer 
Til vinen har vi bedt om litt snacks som caprese , focaccia med aioli og marinert San Daniele-skinke . 
Tomat- og mozzarellasalaten er frisk og fin , den hjemmelagede focacciaen er porøs og lekker med herlig sprø skorpe og San Daniele-skinken kommer i en skål med olivenolje . 
Den tørre og stramme hvitvinen har en lang ettersmak som blander seg med den silkemyke aiolien og brødet . 
Bordvenninnen bestemmer seg for å fortsette med den til sin hovedrett : 
Linguine med hjerteskjell . 
Jeg har bestemt meg for å teste pizzaen , som skal være ekstra god ifølge rapporter . 
Spisevennen er kjøttsulten og tar en entrecôte . 
Til dette bestiller vi hvert vårt glass rødvin : 
Jeg tar en Casanova di Neri Montepulciano mens Spisevennen blir anbefalt Podere Canapaccia fra Brunello di Montalcino . 
Begge er tunge og saftige viner som skal vise seg å stå meget bra til hovedrettene . 
Pasta , og dermed basta 
– En bra porsjon rustikk mat ! 
Spisevennen ser på den pent strimlede entrecôten som kommer med ruccolasalat , skiver grana Padano og store terninger stekt potet . 
– Vinen er midt i blinken , skryter han . 
Bordvenninnen er også henrykt over sin porsjon linguine overstrødd med hjerteskjell og smaksatt med persille og hvitløk . 
Litt chili gir retten sting . 
Min pizza kommer med kjøttsaus på villsvin og klatter med mozzarella . 
Kanten er sprø , men en smule brent , og villsvinsmaken blir borte i sausen . 
Spisevennen , som har sneket seg til en smakebit , er enig . 
– Jeg hadde forventet mer ut fra hva andre som har vært her har sagt om pizzaen . 
Lett , tung dessert 
Vi har plass til dessert , men må vente litt før vi får fanget servitørens oppmerksomhet . 
Nå har det blitt mange i det mellomstore lokalet , og de som sitter på uteserveringen skal også ha påfyll . 
Spisevennen tilbyr seg å dele en dessert , så vi tar en Torta Caprese , italiensk sjokoladekake , mens Bordvenninnen velger tiramisú fra det lille dessertkartet . 
Torta Capresen er en kaloribombe , men stykket passer bra til to , og jeg tar like gjerne en skje av Bordvenninnens luftige tiramisú . 
– Skal vi sitte litt til , kanskje dele en flaske til ? spør Spisevennen , som er glad for å være på gamle tomter . 
– Det får bli en annen gang , sier jeg . 
– Vi skal på Gimle borti gaten . 
Men vi kan møtes her etter forestilling en annen gang for et glass ? 
De har nok å velge mellom . 
Andre bra vinbarer Enoteca Vinbar : 
Italienske fristelser i Bygdøy allé Baltazar : 
God italiensk mat og vin i Kirkeristen Dr. Kneipp : 
Fabelaktig vin og mat i Markveien 
Cru : 
Stort utvalg vin og bra mat Champagneria : 
Vin og tapas ved Solli plass Bar Brutus : 
Økologisk vin og nordisk gourmet 
Restaurantanmeldelsen : 
Ingen ny burgermester Burgerbølgen har på ingen måte stoppet opp , men Ett Sted tilfører lite nytt . 
– Strøgetpassasjen er blitt en utrolig kul oase , men de har slitt litt med maten , sier spisefølget . 
Stredet mellom Torggata og Storgata har mange gode steder for en øl eller et glass vin , men spisesteder har man strevd med å få til å gå rundt . 
Man får gode pølser hos Wurst , men maten til Habibi har tapt seg . 
Små burgere 
– De har prøvd med mange ulike ting i dette lokalet , både BIT og andre kjappmatsteder , og når er det altså små burgere , såkalte slidere , som står på menyen , forteller spisefølget og leser gjennom menyen til Ett Sted . 
Det er ikke så mange steder som har slidere i byen , men du får bra utgaver hos både Eldhuset og Public matpub . 
Ett Sted i Strøgetpassasjen har seks ulike varianter . 
I tillegg finnes vanlige burgere , inkludert vegetarburger , kyllingvinger og ulike frites og dipper . 
DJ i helgene – Meget enkelt interiør i det avlange lokalet , sier spisefølget . 
Ett Sted er uformelt med harde trebenker , hvor man stikker innom for en matbit eller blir sittende med venner til langt på natt . 
På fredager og lørdag har de DJ som spiller her . 
Vi bestiller tre ulike slidere og en kyllingburger , samt to ulike varianter av fries . 
Trege burgere 
– Til å være så få folk i lokalet , tar det innmari lang tid å få maten . 
Jeg tenkte dette var et sted det gikk kjapt med maten , klager spisefølget . 
Det går faktisk en halvtime før sliderne og burgeren står på bordet . 
På ett hvitt , avlangt fat ligger tre små burgere med en pinne tredd gjennom , slik at de ikke skal ramle fra hverandre . 
Burgertapas – Slidere – burgernes svar på tapas , sier spisefølget . 
Det er stas at man kan bestille små burgere , slik at man kan prøve ulikt tilbehør . 
Faren er at alt blir så smått , slik at tilbehøret blir litt borte i smaksbildet . 
Sliderne kommer med kjent tilbehør , men imponerer ikke . 
Den beste miniburgeren , Sunday Funday , byr på karamellisert løk , sopp , aioli og mozzarella . 
Her kjenner vi både sopp , løk og hvitløksmajonesen godt . 
En klassisk og god kombinasjon . 
Purple Rain – Kjøttet burde vært saftigere og smakt mer , klager spisefølget . 
De små burgerne er stekt i lengste laget , men brødet er godt og fint grillet . 
De to andre sliderne er helt ordinære . 
Den kjedeligste er Yellow 
Man med mangosalsa , aioli og cheddar . 
Det blir lite av den søte mangoen , nå smaker det mest aioli . 
Det samme gjelder Purple Rain , med en liten klatt rosa rødbetsalsa , jalapeño og smeltet cheddar . 
Den søte salsaen fungerer godt til den salte burgeren og osten er fint smeltet , men det blir veldig lite tilbehør og mest burger og brød . 
Vi kjenner også smaken av den milde jalapeñoen – denne burgeren skal ikke være sterk . 
Mye italiensk hvitost – Veldig god søtpotetfrites ! 
De søte potetstrimlene er fint stekt og godt krydret og går ned på høykant . 
Kyllingburgeren er menyens beste kjøp til fine 129 kroner . 
Da får du 150 gram saftig kyllingfilet . 
Ett Sted er glad i aioli , og også kyllingretten har en stor mengde hvitløksmajones på begge brødene . 
Det er i overkant mye smeltet mozzarella på kyllingen . 
Et meget tykt lag dominerer smaken , og det er kjedelig med kun et stort lass rucola til . 
Her kunne spisestedet supplert med tomater eller moden avokado . 
Nå blir det for likt i lengden . 
Bedre alternativer 
– Et helt greit sted å sitte med venner utover kvelden med pils , musikk og en burger , men du går ikke hit på grunn av stedet eller maten . 
Oslo har en rekke burgersteder som både har bedre pucker og hyggeligere omgivelser , avslutter spisefølget . 
Ett Sted Adresse : 
Storgata 13 
Hva vi spiste : 
Tre ulike slidere med fries . 
Hva det koster : 
Slidere koster 59 kr pr. stk . 
Vanlige burgere 119 og 129 kr 79 kr for desserter . 
Hvem passer det for : 
Unge folk ute på byen . 
Små vennegjenger . 
Vegetarretter : 
Har en salat , vegetarburger og vannmelonfat . 
Rullestolvennlig : 
Nei Lydnivå : 
Avhengig av når du er det . 
Bakgrunnsmusikk til lunsj , mer liv og røre og høy musikk i helgene . 
Sentralt plassert 
Uformelt lokale DJ på fredager og lørdager Miljø : 
3 Meny : 
3 Mat : 
3 Service : 
4 Verdi for pengene : 
4 17 av 30 poeng 
Sjekk ut disse burgermesterne : 
Restaurantanmeldelsen : 
Pink Elephant er ikke din vanlige indiske restaurant Nykommeren på Tjuvholmen har et godt anslag , og blir sikkert enda bedre når alt sitter . 
– Her var det jammen god plass , sier Spisevennen idet vi kommer inn i det elegante hjørnelokalet på Tjuvholmen . 
– Er det fordi man ikke er i « gullrekka » der Bølgen & Moi , Olivia , BAR Tjuvholmen , Escalon og Hanami har kveldssolsgaranti ? 
The Pink Elephant har likevel en god plassering , der den er blitt siste del av « det gylne triangel » der Døgnvill og Mr. Bay utgjør de to andre hjørnene . 
Pent sted når du vel er inne 
Vi er på vei til Tjuvholmens nyeste tilskudd : 
The Pink Elephant byr på moderne indisk kjøkken basert på norske råvarer . 
Men så var det å finne frem , da . 
Det er ingen skilt utenfor , og de mørke vindusrutene gjør at man ikke kan se hva som skjuler seg innenfor før man så å si har satt nesen mot vinduet . 
Bordvenninnen liker innredningen : 
– En lys , fin , åpen kjøkkenløsning med høye bord slik at man kan se kokkene jobbe , men også lave bord i lekre jordfarger . 
– Fargen på noen av sittegruppene minner om curry . 
Tror du det er meningen ? spør Spisevennen . 
Moderne indisk 
Det er kulinariske tungvektere som står bak The Pink Elephant : 
Kjøkkensjef Frode Laupsa har vært på kokkelandslaget og har også erfaring fra Tjuvholmen Sjømagasin og Palace Grill mens sommelier Robert Lie har vært europamester . 
Dermed er det en del forventninger til dem når de skal presentere et mer moderne indisk konsept basert på norske råvarer . 
– Førsteinntrykket er bra , sier Spisevennen . 
Vi er blitt møtt av en vennlig servitør som raskt kommer med vann og menyer . 
– Det er bare å spørre hvis dere lurer på noe , sier hun . 
Etter litt rådslagning bestemmer Bordvenninnen og jeg oss for dagens treretter , mens Spisevennen er sulten på streetfood og lurer på hvor mange retter han bør bestille . 
– Tre burde gå bra , mener servitøren , men jeg overtaler ham til å ta fire slik at også jeg kan smake litt av dem . 
Nok å drikke 
Vi begynner med et glass vin : 
Bordvenninnen får en Wittman Riesling , en tørr og stram vin til nanbrødet som er plassert på bordet . 
Jeg har bedt om rødt , og har fått en silkemyk Cline Sonoma Coast Pinot Noir fra California mens Spisevennen har bedt om indisk øl : 
Kingfisher . 
Vinkartet er også spennende lesning der man ser at Robert Lie har plukket lekkerbiskener på øverste hylle . 
Store produsenter og områder er representert , men også spennende nykommere . 
– Bra ølkart også , mener Spisevennen . 
Smaker som varmer 
Vi begynner med en potetsuppe med garam masala , fermentert kål , erter , og nøtter toppet med dill og koriander . 
Suppen er rik på smak , der garam masalaen gir en varm avslutning på smaksbildet . 
Spisevennen har fått brokkoli med grønn chili før fritert softshellskrabbe med en frisk dressing . 
– Brokkolien er best , krabben blir anonym når den er sammen med sammen med de fermenterte gulrotstrimlene . 
Neste rett er en variant av kylling i curry . 
Den kommer uten kokt ris , men derimot som risskum . 
Sausen er det nærmeste The Pink Elephant kommer klassisk indisk mat under måltidet , tykk , brun og rik på smak . 
– Kjenner jeg et hint av kardemomme ? spør Bordvenninnen , som savner risen til og kompenserer med nan for å få med all saus . 
Lammenam Spisevennen har fått tandoori-kyllingvinger og små stykker marinert lammebein . 
Nok en gang skuffer den ene retten : 
– Vingene er i tørreste laget , men lammesticksen er fantastisk møre . 
Prøv dem ! 
Kyllingen er tam på smak , mens lammekjøttet er så gode at Spisevennen vurderer å be om en porsjon til . 
– Det er ikke de store porsjonene du får her , klager han . 
Bordvenninnen er enig . 
– Trenden med småretter og deleretter gjør at du må ut med mer enn planlagt , mener hun . 
Fyrverkeri til slutt 
Desserten er derimot en gedigen overraskelse : 
Yoghurt med eple , fennikel og toppet med yoghurtgranité ser ut som merkelig kombinasjon på papiret , men viser seg å være en delikat avslutning på måltidet . 
Her harmonerer alle smakene , samtidig som litt dill og et stenk av chili løfter helheten . 
Spisevennen vil isteden avslutte med en drink , men ombestemmer seg når han ser prisen : 
– 150 kroner er drøyt selv om drinken har fått det morsomme navnet Birdy Num Num etter filmen The Party med Peter Sellers . 
Dere husker den ? 
– The Pink Elephant er blant byens mer spreke restauranter på grunn av måten de prøver å forme ulike kjøkkentyper til et eget uttrykk , sier Bordvenninnen . 
– Det er mange indisk- / pakistanske spisesteder , men de fleste er svært tradisjonelle . 
Jeg kan bare komme på Der Peppern Gror og Mister India som prøver å gjøre en vri på konseptet . 
– Det er drevne folk som står bak dette stedet , og servicen har gjennomgående vært utmerket . 
Når ting har fått satt seg , blir dette en restaurant i det øvre sjikt , det er jeg sikker på , sier Spisevennen , og legger til at noen av smårettene ikke var så dyre : 
– 115 kroner for lammebeina er helt OK , særlig med tanke på hvor gode de var . 
Flott lokale 
Vennlig service 
Spennende kombinasjoner Andre eksotiske steder Hitchhiker : 
Gatemat i Mathallen 
Marrakesh : 
Marokkansk ved Rådhuset 
Lemongrass : 
Karibiske smaker ved Nasjonalgalleriet Habanero : 
Kruttsterkt latinamerikansk ved Birkelunden 
Pjoltergeist : 
Nordisk / asiatisk gourmet på Fredensborg 
Piscoteket : 
Peruansk ved Torggata 
Restaurantanmeldelsen : 
Galtastisk ! 
Björn Svensson er tilbake med mat på Michelin-stjerne-nivå . 
For et drøyt år siden stengte Björn Svensson dørene på Fauna ved Solli plass . 
Da hadde restauranten allerede sikret seg en Michelin-stjerne . 
For mange kjøkkensjefer er det et høydepunkt i karrièren , men for Svensson var det blitt en hemsko . 
– Fauna ble ikke helt som vi hadde tenkt oss . 
Det har nok blitt for stort . 
Vi skulle ha det gøy , men isteden har det blitt en konstant frykt for å ikke lykkes , sa han til DN den gang . 
Svenssons tidligere restaurant , Oscarsgate , fikk også en Michelin-stjerne – før han la den ned . 
Nå er han tilbake med ny glød : 
Nyåpnede 
Galt er hans mest avslappede prosjekt hittil , men matmessig er restauranten helt på høyde med tidligere meritter . 
Hull i veggen 
Galt ligger i de gamle lokalene til Trancher på Frogner , men det er fort gjort å gå forbi hvis man ikke er kjent i området : 
Metallbokstavene på veggen er mest synlige fra andre siden av gaten , og det står lite på døren . 
Menyen er enkel : 
Det er syv fastsatte retter , med mulighet for å legge til østers , spekemat og ost til en ekstra kostnad . 
Vi får hvert vårt glass musserende , og bestemmer oss for å begynne med flatøsters fra Västkusten , som man kan få med sitron eller sennepsvinaigrette . 
Vinaigretten med sennepskorn er å anbefale for dem som vil piffe opp sjøsmaken . 
Gamle kjenninger 
– Her er en liten overraskelse før vi begynner på menyen . 
Vi får hjemmelaget knekkebrød med lammetartar , grønnkål , ramsløk og rømme fra det lille gårdsmeieriet Avdem på Lesja . 
– Fantastisk ! utbryter Bordvenninnen etter den første biten . 
Det blir ikke siste gang vi sier det i løpet av måltidet . 
Neste rett er basert på en gammel kjenning for dem som har fulgt Björn Svensson gjennom årene : 
Råreker . 
Denne gang servert med grillet fennikel og en kremet saus på Prästost . 
Litt hyllebærblomst setter en ekstra piff . 
– Jeg husker at vi fikk råreke i et lite kremmerhus i Oscarsgate og med kjernemelk på Fauna , sier Bordvenninnen . 
– Men begge stedene var mer stramme og formelle enn Galt . 
Her kjører man med løs snipp og overskudd , mener hun . 
Sesongmeny Menyen på Galt følger sesongene , så nå følger en grønnsakssuppe med sellerirot , gulrøtter og fåresopp , men en smak så rik at det er som å være i skogen og snuse inn duftene . 
Svensson har alltid hatt en forkjærlighet for det svenske , så han og hans medsammensvorne på kjøkkenet har laget en typisk rett fra Sverige : 
Kroppkaka . 
Retten kan minne om en mildere utgave av raspeball . 
Galts versjon er fylt med løk og har følge av skiver med smørlekkert fenalår og tyttebær . 
Etterpå følger sjøkreps med en karseemulsjon , brokkoli og byggcrumble på toppen . 
Den knasende toppingen gir ekstra bitt til skalldyret mens bitene av brokkolistengelen er en smakfull overraskelse . 
– Her bidrar alle elementene til en lekker helhet , sier Bordvenninnen . 
Hittil har vi drukket en delikat Chardonnay fra Sør-Frankrike til maten , men flasken er tom , så vi blir anbefalt et glass burgunder fra produsenten Henri Boillot til piggvaren , som er neste post på programmet . 
En tiltalende vin med fin frukt og syre , som skal vise seg å være en perfekt match til fisken , som kommer med hjertesalat , spinat og verbena-blader . 
– En utrolig kombinasjon , sier Bordvenninnen . 
Valgets kvaler 
Vi får en liten hvilepause mens vi nyter hvitvinen ferdig . 
Så kommer nybakt brød med pisket rømme på bordet . 
Vi skal få bruk for brødet til neste rett , som er andrebryst med glasert kål og revet pepperrot . 
De små , mørkrosa skivene andebryst tåler pepperroten , siden den glaserte kålen er med på å balansere retten . 
Vi har gått over til rødvin , en newzealandsk Pinot Noir ved navn Burn Cottage Moonlight Race . 
– En spennende vin med masse smak , men likevel silkemyk , sier Bordvenninnen . 
Vinen blir med oss over til osten , som vi har bestilt ekstra . 
– Dere kan få en norsk eller fransk variant , sier servitøren . 
Vi velger den norske , som lar oss begeistre av fire stykker ost som ikke står tilbake for hverken sine franske eller italienske søsken . 
Til sist får vi havre-is med nyplukkede blåbær og granolje , som igjen hensetter oss midt i naturen . 
Gullmat – Galt er en gastronomisk perle i Michelin-klasse , sier Bordvenninnen . 
– Men ikke så stivt som Maaemo , der presentasjonen utgjør en stor del av opplevelsen . 
Her får du nydelige kreasjoner der maten og smaken teller mer enn hvordan rettene tar seg ut på tallerkenen . 
Det robuste interiøret , bestikk og servietter i bokser på de lyse , lekre trebordene gir også et avslappet inntrykk . 
Men mat og service er på høyde med det beste Oslo kan tilby , så det vil ikke overraske om Svensson og co. får besøk av Michelin i nærmeste fremtid . 
Skulle de få anerkjennelse fra matbibelen , er den vel fortjent . 
Her får du nemlig gullmat til en svært god pris , selv om regningen kom på drøyt 3000 for et fullt måltid med vin og ekstraretter for to . 
– Navnet er hentet fra betegnelsen for en kastrert hanngris , men denne galten er høyst viril . 
Andre rimelige gourmetrestauranter : 
Kontrast : 
Kortreist nordisk ved Vulkan , nå med Michelin-stjerne Bokbacka : 
Økologisk gourmet i Skovveien 
Festningen : 
Stilfullt ved Akershus festning . 
Super utsikt 
Fyr Bistronomi : 
Folkelig gourmet ved Josefines gate / Bogstadveien Smalhans : 
Deleretter på høyt nivå som har fått en Bib Gourmand i Michelin-guiden 
Restaurantanmeldelsen : 
Sanguine byr på godbiter med utsikt Brasseriet på Operaen kan friste med mye lekkert på tallerkenen og service i særklasse . 
– Sørenga har kveldssolen , men Operaen har det lekreste interiøret , sier Bordvenninnen . 
Vi er plassert rett ved de store panoramavinduene til Sanguine , så vi får med oss utsikten uten å fryse . 
Denne dagen er det kun de mest hardføre som orker å være på uteserveringen . 
Til gjengjeld er det er bord med svært feststemte mennesker som ser ut til å ha sitte der en stund ut fra antall halvlitersglass . 
– De er godt kledd , mener Bordvenninnen om de tykke seilerjakkene og genserne . 
– Det er andre som også heller vil være innendørs i dag , sier jeg og ser bort på et par duer som tripper mellom bordene lenger inn . 
Bordvenninnen har også fått øye på en spurv som suser oppunder taket . 
Like etter kommer en av vaktene og prøver å jage ut duene . 
Etter et par forsøk er begge ute i friluft igjen . 
– Dette skjer nesten hver dag , sier servitøren som har kommet med drikke til oss . 
Keiserlig grønt 
Sanguine er det folkelige alternativet til Argent , men brasseriet kan også by på bra mat , og ikke minst betydelig bedre utsikt . 
Man kan få to- til fireretters sesongmeny med vinanbefalinger , men vi har bestemt oss for å plukke fra à la carte-menyen isteden . 
Vi begynner med cæsarsalat og tunfiskcarpaccio før to typer kjøtt til hovedrett : 
Kalv og svin . 
Bordvenninnen er begeistret for sin lille bolle med cæsarsalat med knasende friske salatblader vendt i en delikat dressing og overstrødd med store terninger sprøtt brød . 
Parmesanflakene gir et fint saltsting . 
Min tunfiskcarpaccio er en mye mindre porsjon , men følget til de små , tynne firkantene med tunfisk løfter retten : 
Pistasj , små terninger med melon , en knasende salat med tang og strimlede røtter . 
Små klatter med yuzumajones runder av smaksopplevelsen . 
Kalv du kan spise med skje – Er dere klare for hovedrettene ? 
Servitøren har hentet tallerkenene og anbefalt vin til våre hovedretter . 
Jeg har fått en Principiano fra Piemonte , en bløt vin med et fint hint av bær som skal vise seg å passe svært godt til kalven . 
Det langtidskokte kalvebrystet kommer med en spenstig grønnpeppersaus og bakte gulrøtter i alle regnbuens farger , og kjøttet er så fantastisk mørt at man like gjerne kunne spist det med skje . 
Bordvenninnen får en smak , og er imponert . 
– Jeg skulle til å si at min svineskulder var det beste valget , men nå ble jeg usikker . 
Ibericosvinet har i hvert fall det mest eksotiske tilbehøret : 
Wasabismør og en spenstig piccalillysaus med søtpotet som gir retten et sting av det indiske kjøkken . 
Men selve svinekjøttet er ikke helt vellykket , det kunne med fordel fått lengre tid i ovnen siden enkelte partier er senete , mener Bordvenninnen . 
Service med et smil Sanguine har mange bord , men folk sitter spredt og servitørene får løpt en god del i løpet av tiden vi har sittet her . 
Selskapet på uteserveringen bestiller en ny runde med øl , og servitørene kommer ut med fulle brett . 
En familie med barn og besteforeldre har i likhet med oss bestilt ulike retter , og tallerkener bæres ut fra kjøkkenet . 
– Det er hyggelig å se hvordan de hjelper hverandre når det koker som verst , sier Bordvenninnen . 
– De ser ut til å trives på jobb uansett hvor hektisk det kan være , sier jeg . 
Gummi-is 
Nå er tiden kommet for desserten , og vi har funnet noe for enhver smak : 
Bordvenninnen prøver ananascarpaccio med is laget på lettrøkte jordbær . 
Det skal vise seg å være en blandet fornøyelse . 
– Jeg synes jordbærisen smaker brent gummi , sier hun og legger den til siden . 
Da er de tynne skivene ananas mye mer vellykket , og sjokoladeganachen ved siden står fint til den syrlige ananasen . 
Min Lille Aske-ost er laget på geitmelk og kommer med en spennende rødbetskompott som gir mersmak . 
Internasjonalt på tallerkenene 
Selskapet på uteserveringen begynner å røre på seg . 
Det virker som om de har ankommet i båt , for nå kommer enda en i seilerjakke og slår seg ned . 
Et par går av gårde , mens de gjenværende tar seg av regningen . 
Her inne snakkes det lite norsk blant gjestene , det går for det meste i engelsk , men også fransk og japansk etter hva Bordvenninnen kan høre . 
– Operaen er en turistmagnet , men det er få som benytter anledningen til å slå seg ned og spise , sier hun . 
– Det er synd , for Sanguine har god mat . 
– Hvis man kommer til Oslo fra utlandet , vil man kanskje heller ha klassiske norske retter , sier jeg . 
– Menyen her tilbyr ikke så mye av det , hvis vi ser bort fra lunsjen , der man kan få en tallerken norske spesialiteter eller tre typer sild . 
Prisnivået er over middels , og noen av rettene kan oppleves som høyt priset sett ut fra mengden mat på tallerkenen . 
Men sett over det hele er Sanguine et bra alternativ for dem som vil spise godt i elegante omgivelser . 
Flott lokale 
Fin utsikt Fantastisk service Andre i nærheten av Operaen Vaaghals : 
Moderne norsk Stock : 
Uformelt over tre etasjer Nodee Barcode : 
Moderne asiatisk 
Sørenga sjømat : 
Fisk og skalldyr Cargo : 
Italiensk Buns burger : 
Burgerbar med stort ølkart Hakkaisa : 
Asiatisk 
Restaurantanmeldelsen : 
Vietnameser i storform Xích Lô på kjøpesenteret 
Eger byr på masse god vietnamesisk mat . 
– Alle restauranter burde gjøre dette , sier spisefølget . 
Vi har fått plass i tredje etasje i Eger kjøpesenter hvor den vietnamesiske restauranten Xích Lô holder til . 
De har holdt det gående i Oslo helt siden 2001 . 
Servitøren har delt ut en Ipad til hver , hvor man kan lese hele menyen . 
Menyen har lys og kan forstørres , noe mange av de eldre gjestene setter pris på . 
Altfor mange steder har for liten skrift og mørkt lokale . 
Gode vinbeskrivelser 
Man kan også trykke på vinforslagene til hovedrettene , hvor det kommer opp et bilde og en fyldig beskrivelse av vinen . 
Dette er veldig brukervennlig og skikkelig gjort , men restauranten burde også hatt vin- eller ølforslag til forrettene . 
Et annet tips er å spørre om folk vil ha en glass med noe å drikke når de setter seg ned ved bordet . 
Altfor mange , også Xích Lô , leverer menyen og blir lenge borte . 
Her kunne man solgt en glass sprudlevin eller en pils før man bestilte maten . 
Papirduker – Lokalet har fine vinduer , er lyst og enkelt innredet , men er ikke i nærheten av like lekkert og forseggjort som Sawan , Nomads eller Nodee Barcode . 
Vi er heller ikke glad i papirdukene som blir lagt oppå den hvite duken . 
Man skjønner at de skal spare på renseriutgifter , men med såpass høye priser på maten , blir det noe stusslig over det hele . 
Vårruller på høsten – Deilige forretter , skryter spisefølget . 
Vi har bestilt spisestedet klassiske vårruller til å begynne med , hvor man får en frityrstekt variant samt en med rispapir . 
Den varme varianten er sprø og glovarm , fylt med ulike grønnsaker , og blir dyppet i en søtlig chilisaus . 
Den myke vårrullen har også friske grønnsaker , samt tre ferske reker på toppen . 
Den er frisk og god og blir dyppet i en smakfull peanøttdip som er blitt stadig tynnere i konsistensen de siste årene . 
Syrlig og frisk salat 
– Meget friskt og godt ! 
Den andre forretten er en vietnamesisk salat . 
Den er syrlig og sødmefull og byr på strimlede grønnsaker av både papaya og mango . 
I tillegg er det både rødløk , tomater , paprika og nøtter . 
Det eneste som trekker ned er de bitte små bitene med grillet kylling . 
De burde ha vært større og saftigere . 
Dialog med gjestene 
Spisestedet er nesten fullt , men servitørene har god kontroll på alle gjestene . 
Et tips til neste besøk kan være at servitørene kan spørre om man er klar for neste rett , eller om man vil vente litt . 
Mange asiatiske restauranter sender nemlig ut maten veldig kjapt . 
Helt greit om du har det travelt , men mange vil ha en lengre kveld ute . 
Vi får hovedretten rett etter at forrettene er båret ut . 
Kjærlighet på pinne – Bra lammekarré ! 
Spisefølget har fått en stor porsjon med rosakjøtt på pinne , supplert av ulike grønnsaker og tamarindsaus . 
Lammekjøttet er smakfullt , godt krydret mørt og saftig . 
For å balansere retten med noe sødme , er det lagt et teppe med søtpotetpuré ved siden av kjøttet , samt noen litt for overkokte biter brokkoli . 
– Sausen er ikke sterk i det hele tatt , forteller servitøren når han leverer maten , men tamarindsausen er småspicy , det står da også i menyen , og smaker av både hvitløk og ingefær . 
Zinfandel = Primitivo Scherrer Old and Mature Vines Zinfandel 2012 er en meget god vin til hovedrettene . 
Den kommer fra Alexander Valley i California og smaker intenst av røde bær , har deilige bløte tanniner og en lang ettersmak . 
Druen Zinfandel er mest kjent fra California og dyrkes også i Puglia i Italia , hvor den heter Primitivo . 
Bli medlem av Aftenposten vinklubb ! 
Send mail til : vinklubbben @ aftenposten.no Risen til hovedrettene er meget god og smakfull . 
Den er blandet med kyllingkraft og hvitløk , men det er ingefæren som stikker seg mest ut . 
Slikke tallerkenen ? 
– Denne er fantastisk ! 
Indrefilet av okse er en innertier og en av restaurantens aller beste retter . 
Kjøttet er utrolig mørt , bra krydret , og det er mye av det ! 
Tilbehøret består av både sprø rødløk og spretne bønner , samt mye deilig aromatisk shitakesopp . 
– Det blir aldri feil med hoisinsaus til , sier spisefølget . 
De saftige kjøttbitene får seg et bad i en fyldig hoisinbasert BBQ-saus , en søtlig saus blandet med noe appelsin for å freshe den opp . 
Her er vi ikke langt unna å slikke tallerkenen . 
Drage til dessert – Xích Lô har bedre mat enn ved siste besøk , mener spisefølget , og tar nok en bit av desserten . 
Spisestedets variant av crème brûlée er søt , frisk og god , med både biter av dragefrukt , melon , mango og druer til . 
Den er mindre enn hos mange andre restauranter og bør ikke øke mer i pris enn dagens 135 kroner . 
– De har bedre service og lekrere lokaler andre steder , men maten er meget god hos vietnameseren . 
Xích Lô Adresse : 
Karl Johans gt. 23 B . 
Tlf. 21507760 . 
xichlo.no 
Hva vi spiste : 
Vårruller og vietnamesisk salat til forrett . 
Lammekarré og indrefilet av okse til hovedrett . 
Pasjonsfrukt crème brulee til dessert . 
Hva det koster : 
110–160 kr . Hovedretter : 
250–395 kr . 
Hvem passer det for : 
Par , store og små grupper og barnefamilier . 
Vegetarretter : 
En hovedrett i à la carte menyen . 
Rullestolvennlig : 
Ja , handicaptoalett . 
Heis opp til restauranten . 
Miljø : 
3 Meny : 
5 Mat : 
5 Service : 
4 Verdi for pengene : 
4 21 av 30 poeng 
Hyggelige servitører Forseggjort meny Meget gode retter Andre gode restauranter i nærheten : 
Restaurantanmeldelsen : 
Tam Tommi i Torggata 
Den islandske burgerkjeden har fått fotfeste Europa rundt . 
Men det glipper i Oslos burgergate . 
– London , Roma , Berlin , København , Lyngby , Århus , Malmö ... 
Og tre steder i Oslo . 
Islandske Tommi ’ s utvider stadig vekk . 
Jeg likte godt da de åpnet i Skippergata . 
Beliggenheten var ikke noe særlig , men nært nok til T-banen og burgerne kunne måle seg med både Munchies og Illegal , sier Spisevennen idet vi setter oss ved vindusbordet ut mot Torggata . 
Bordvenninnen er et kvarter forsinket og har bedt oss bestille en kyllingburger med søtpotetfries for henne . 
Interiøret er av vanlig Tommi ’ s-merke : 
Et relativt nedstrippet lokale med plank , gjerdenetting over disken , en discokule som blinker i taket og rapmusikk som dundrer i høyttalerne . 
Vi kikker på gamle kinoplakater mens vi venter på at kokken skal bli klar med bestillingen vår . 
Ting tar tid Det skal vise seg å ta sin tid . 
– Du går ikke hit hvis du har det travelt , sukker Spisevennen etter nærmere 20 minutter . 
– Men der kommer Bordvenninnen , så hun får i hvert fall varm mat . 
Det virker som om vi er kommet på et travelt tidspunkt , og de to på jobb sliter med å få unna bestillingene . 
To menn i det ene hjørnet begynner å se på klokken og strekker hals for å se om det kommer noe fra kjøkkenet . 
– Nå tror jeg det er vår tur , sier Spisevennen . 
Men maten skulle til noen andre . 
– Det ser ut som om man kan bestille levering på døren . 
Det hadde kanskje vært lurt , sier Bordvenninnen , som har sittet og sett på de mange lappene av kartong som henger rundt disken . 
Tamt , tørt , trist – Endelig ! sier Spisevennen , som er blitt rastløs av all ventingen . 
Han bretter raskt opp papiret rundt cheeseburgeren og tar to store biter . 
– Dette var tørre saker . 
Selve burgeren er pent rosastekt og det store salatbladet er knasende friskt , men kjøttet mangler saftighet og brødet er i tørreste laget . 
Tomatskiven piffer opp smaken , men dressingen er nesten fraværende . 
Bordvenninnen er enda mer skuffet . 
– Denne kyllingen er veldig tørr , men søtpotetfriesene er smakfulle . 
– Det er ikke de vanlige friesene , sier Spisevennen . 
– De er tynne , smakløse og minner om de man får på McDonalds . 
Jeg går til disken og kjøper to typer dressing : 
Tommi ’ s spesialsaus og majones . 
– Det hjalp litt , men Tommi-sausen er også litt tam . 
Jeg lager en mye bedre på kjøkkenet hjemme , mener Spisevennen . 
Billig , men ... 
Da vi spiste på Tommi ’ s burger i Skippergata , var det en helt annen matopplevelse : 
Den gangen var burgeren en stor , saftig puck , og det smakte mer av den . 
– Har man begynt å fire på kravene etter som man har åpnet flere filialer , spør Spisevennen . 
– I Oslo har tre Tommi ’ s-avdelinger . 
Det er flere enn de andre byene i Norden og Europa der de har åpnet . 
Men denne Tommi ’ s-avdelingen kan ikke hamle opp med steder som Troy ’ s og Munchies , som også ligger i Torggata . 
– Jeg mener å huske at Wünderburger , som ligger nesten ved Hausmanns gate , også hadde mer futt , sier Spisevennen . 
Til forsvar for Tommi ’ s er at man får mye fries for pengene , og hvis man tar Offer of the Century-menyen med burger , fries og mineralvann , koster det like mye som bare en burger flere andre steder i byen . 
– Det er konkurransefortrinnet deres , mener Bordvenninnen . 
– Og den sentrale beliggenheten . 
Andre sjapper med burger i nærheten 
Illegal burger : 
Folkets favoritt i Møllergata 
Burger Bar : 
Burgere i to etasjer i Folketeaterpassasjen Aye Aye Club : 
Rockebar med mat i Storgata 
Fyret : 
Folkelig i Youngstorgets basar People ’ s : 
Pub med burgere på Arbeidersamfunnets plass Troy ’ s : 
Godt i lite lokale ved Arbdeidersamfunnets plass Munchies : 
Blant byens beste burgere i Bernt Ankers gate Wünderburger : 
Burgersjappe i Torggata mot Hausmanns gate Café Sara : Tyrkisk , burgere og tex-mex på hjørnet til Hausmanns gate 
Restaurantanmeldelsen : 
God kantine Cantina Cortina byr på gode munnfuller fra Italia . 
– Ja da , ja da . 
Du sier dette hver gang ! 
– Ja , men det er sant . 
Folketeaterpassasjen er fortsatt et av Oslos aller flotteste matområder . 
Her er det mange ulike restauranter , åpent og forseggjort og barnevennlig , sier spisefølget . 
Passasjen byr på god grillmat hos Grilleriet , bra burgere hos Burger Bar , deilig sjømat hos Fiskeriet og peruansk streetfood hos Nikay . 
Vi setter oss ned hos Cantina Cortina som åpnet dørene i 2010 . 
75.000 gjester ? 
Oslo har ikke mange områder som Folketeaterpassasjen med forskjellige spisesteder samlet på ett sted . 
Du har selvsagt Mathallen , i tillegg til Teaterplassen , Christiania Torg , Strøgetpassasjen , og Vippa . 
– Ja , hva slags pizza skal dere ha ? spør servitøren . 
Det er tydelig at nesten alle gjestene på Cantina Cortina bestiller pizza . 
Spisestedet er populært før man ser forestillinger i Folketeateret , og de får nok mye trøkk utover høsten . 
Forrige uke hadde Les Misérables première , et stykke som har solgt over 75.000 billetter . 
Asparges med panchetta 
Vinutvalget er beskjedent til å være på en italiensk restaurant , der de tilbyr en rosévin , seks typer rødvin og fire hvitvinstyper . 
Vi plukker oss ut en Ruffino Ducale Chianti Classico Riserva 2013 til hovedrettene , en fyldig og frisk toskaner , greit priset til 2,7 ganger av polpris . 
– God forrett , skryter spisefølget . 
Vi har fått hver vår porsjon med asparges , grønne sprø , saftige og faste stengler . 
Smaken er mild og litt bitter , og vi blander aspargesen med panchetta , italiensk bacon , rucola , tomater og noen biter av kumelksosten stracchino . 
De ulike ingrediensene dypper vi i en god olivenolje blandet med mye sitron – en balansert og fin start på måltidet . 
Salsa verde 
Servitøren er hyggelig , men lite synlig rundt bordene . 
Lokalet i passasjen er enkelt og trivelig innredet og stemningen uformell og god . 
De fleste italienske restaurantene i byen er flinke til å pynte med levende lys og masse vinflasker og vinesker . 
– Hvordan er ytrefileten ? 
– Jeg skulle ønske den var saftigere og mørere , men smaken er god , sier spisefølget . 
Fileten har følge av mer rucola som i forretten , urtedressingen salsa verde med mye hvitløk , sherrytomater og den milde og rimelige varianten av parmesan , Grana Padano . 
Kjøttet er fint krydret og porsjonen stor . 
Svart mat – Risottoen er meget vellykket ! 
Retten er laget på svart venereris og ser innbydende ut med stekte kamskjell , gressløk og mer panchetta på toppen . 
Risen har passe tyggemotstand og dufter innbydende . 
De sødmefulle kamskjellene er fint stekt , og det passer godt med de sprø bitene med salt italiensk bacon til . 
Retten koster 245 kroner , men er vel verd pengene . 
Man blir sittende og gispe etter luft etter å ha spist opp hele den gigantiske porsjonen . 
Italiensk pudding 
Etter en lang pause deler vi til slutt en god panna cotta , som finnes på nesten alle restauranter i Oslo . 
Den italienske søte puddingen blandes med friske bringebær og bringebærsaus , og er en av hele fem desserter på menyen . 
– Gøy at Cantina Cortina har andre retter enn bare pizza , og de opprettholder det gode nivået fra forrige besøk . 
Skal du på Folketeateret , ha med barna på middag eller er ute etter jobben med noen venner , er restauranten er fint stoppested . 
Cantina Cortina Adresse : 
Storgata 25 . 
Tlf. 22330278 . 
cantinacortina.no 
Hva vi spiste : 
Asparges , tagliata og risotto . 
Hva det koster : 
Pizzaene 165–195 kr. Antipasti 125–149 kr. Primi Piatti 175–185 kr. Secondi 245–260 kr. Dolce 95–109 kr . 
Hvem passer det for : 
Små vennegjenger , par og familier . 
Vegetarretter : 
Tre pizzavarianter og en antipasti . 
Rullestolvennlig : 
Nei . 
Lydnivå : 
God stemning ute i passasjen . 
Innestemme holder i massevis . 
Innsidetips : 
Har åpent til lunsj og perfekt for en matbit før forestilling i Folketeateret . 
Miljø : 
4 Meny : 
4 Mat : 
4 Service : 
4 Verdi for pengene : 
4 20 av 30 poeng 
Stemningsfull restaurant 
Barnevennlig Gode retter 
Her får du god italiensk mat i byen : 
Restaurantanmeldelsen : 
Av med hodet ! 
Lucky Bird bør legge hodet på blokken om ikke ting bedrer seg . 
– Er det akkurat samme meny som på Vulkan ? spør spisefølget . 
Vi har tatt plass i en bås hos Lucky Bird i Bogstadveien , kjedens andre avdeling , som byr på amerikansk mat med en Southern touch . 
Menyen er kliss lik den de har i Vulkan-avdelingen , som åpnet for drøye to år siden . 
Hovedfokus er friterte kyllingbiter og spareribs . 
– Lokalet er veldig trivelig . 
Båser , bord og stoler i ulike høyder og planker i forskjellige farger på vegg og tak , sier spisefølget . 
Interiøret er omtrent helt likt det ved Mathallen , og spisestedet er halvfullt med en blanding av kompiser og barnefamilier . 
En hyggelig servitør har vist oss til et bord ved vinduet , og vi får kjapt bestilt både mat og drikke . 
Lycky Bird har et beskjedent antall øl- og vin-typer sammenlignet med mange andre steder . 
Fire typer finnes på tapp , mens de har 16 forskjellige typer flaskeøl . 
Frittgående mat – Vi prøver vel alle husets spesialiteter ? spør spisefølget . 
Lucky Bird bruker frittgående høner fra Stange og får levert spareribsen fra Idsøe i Stavanger . 
I tillegg velger vi husets kyllingvinger og ulikt tilbehør til kjøttet . 
Etter 20 minutter setter servitøren ulike fat på bordet . 
Det ser fristende ut ! 
Knekk ? 
Svor ? 
– Har du hørt om pansergrevling ? 
På Hudøy feriekoloni lever visstnok en livsfarlig , enorm pansergrevling med hardt , ugjennomtrengelig skall . 
Kanskje restauranten har satt det på bordet ? undes spisefølget . 
Kokken har nemlig ødelagt Stange-kyllingen . 
Kyllingen er tørr , men det verste er friteringen . 
Den er steinhard , ramler fra hverandre og er helt uspiselig . 
Det er også umulig å dyppe de tørre bitene i den den lille skålen med litt for søt og røkt ananassaus . 
Bitene er for store . 
Uspiselig 
– Merkelig at de ikke klarer å lage en av restaurantens spesialiteter . 
Friesene er fritert i korteste laget , og er bleke , litt for myke og mangler salt . 
Det gjør derimot ikke de grønne bønnene med hvitløk og smør . 
– Hva det det kokken holder på med ? 
Bønnene er sprø og spenstige , det oser godt av hvitløk , og grønnsakene bader i smør . 
Men kokken har helt enorme mengder salt over det hele . 
Det er uspiselig . 
Bra maisstuing 
Spareribsen er langtidsstekt , har en god BBQ-saus over seg , men det hjelper så lite . 
Det blir for tørt . 
Vi har bestilt to halve porsjoner , en mild og en sterk variant med brent jalapeño . 
Forskjellen i styrkegrad er minimal , og vi hadde forventet mer krutt i de spicy ribsene . 
Den sødmefulle maisstuingen er kremet og luftig og fungerer derfor godt til de salte rettene . 
Kylling Servitørene gjør lite av seg , men er hyggelige og kjappe med å hente tomme fat i et nesten fullt lokale . 
– Kyllingvingene er definitivt best , mener spisefølget . 
Vi har fått utallige tørre varianter i byen tidligere , men disse er krydrede og saftige . 
Her viser Lucky Bird hva de kan . 
Det samme gjelder desserten . 
Vi deler et stykke Key Lime Pie , som er det største stykket vi har fått i Oslo . 
Desserten er frisk , passe søt og veldig god ! 
– Meget skuffende besøk , sier spisefølget og ser på regningen på 1500 kroner , inkludert to pils . 
Lucky Bird har vært bra tidligere , men denne kvelden skuffer kjøkkenet . 
Bedre valg i nærheten : 
Restaurantanmeldelsen : 
Coyo byr på tequila og tacos på kaikanten 
Utsikten er enestående , servicen hyggelig , men maten varierer på den nye mexicanske restauranten på Sørenga . 
– Her var det god plass . 
Du kan ha kickoff med bedriften i den ene delen , utdrikningslag i den andre og fremdeles ha bord til overs , sier Spisevennen . 
Coyo har ikke bare mye plass å rutte med , de har også Sørengas desidert beste utsikt , der de ligger helt ytterst på Sørengkaia med sjøbadet og asiatiske Hakkaisa som nærmeste nabo . 
På veien ut har vi passert Sørenga sjømat , Buns burger , Cargo og Seaport , og før vi har kommet til Coyo forteller et svært skilt at middelhavsrestauranten Mirabel med 750 sitteplasser skal komme i løpet av høsten . 
– Sørenga har en fin beliggenhet med masse sol og utsikt , men det er fremdeles klønete å komme seg hit på grunn av all byggevirksomhet , sier Bordvenninnen . 
– Dessuten ligner mange av stedene på hverandre , mener Spisevennen . 
Coyo har også kastet seg på trenden med småretter på deling og en drinkmeny . 
Selvfølgelig har man også et bredt utvalg tequila og øl . 
– Et par mexicanske typer , men mye San Miguel og Nøgne Ø , bemerker Spisevennen , som liker at man også kan tilby michelada , en frisk øldrink som fås i ulike varianter . 
– Jeg ser at man anbefaler tre til fem retter pr. person , sier han . 
Delte gleder Servitøren har latt vente på seg , men etter at vi har fått øyekontakt blir det fart i sakene . 
Vi får drikke og har bestilt tortillachips og en rød salsa med sting . 
– Dette kan jeg like , sier Spisevennen . 
Vi har bedt om et utvalg småretter som kommer fortløpende på bordet . 
Først ut er to typer ceviche , ovnsbakte margbein og grillet lammekarré . 
Cevichen er frisk og deilig , særlig Clasico , som dessuten har et godt chilisting . 
– Det må være en feil , sier Spisevennen om lammekarreen . 
– To små stykker med litt maispuré og noen dråper saus til 180 kroner ? 
Et par halve stykker beinmarg til 160 kroner er også i overkant , selv om de kalles for spesialiteter , mener han . 
Tacos må til 
Vi har naturligvis også bestilt tacos , og får radet opp seks små fylte maistortillaer : 
To med kylling , to med reker og to med okse . 
– Rekene var gode , men både oksen og kyllingen er tørre , sier Spisevennen , som benytter anledningen til å bestille enda en øl idet de neste rettene kommer til bordet : 
Friterte tostadas med langtidsstekt svin og quesadilla med sopp . 
– Jeg måtte ha noe for å skylle ned den brente smaken av oksekjøttet , sier han . 
Sprøtt og friskt 
Tostadasen er sprø og god , og svinekjøttet , som har følge av avokado , rødkål og chilimajones , er saftig . 
– Det beste kjøttet vi har fått hittil , mener både Bordvenninnen og Spisevennen , som også roser quesadillaen , der soppsmaken står godt mot den smeltede osten . 
Dermed bestiller vi en omgang til av disse rettene , enda en ceviche , denne gang med kaktus , og til slutt tacos med chorizo og smeltet ost . 
Smått og godt fra kjøkkenet 
– Nå var det mer sving på sakene , selv om selve chorizoen var ganske kjedelig . 
Det var osten som reddet denne retten , mener Spisevennen . 
Bordvenninnen sier at cevichen var de klart beste rettene , men at quesadillaen også var svært bra . 
– Men skulle tro at de hadde klart å lage en mer saftig kylling , og det var synd at oksetacoen var svidd i kanten , sier Spisevennen . 
Sombrero med crunch 
Vi avslutter med drinker og dessert : 
Spisevennen tar en Margarita mens Bordvenninnen ber om grillet ananas med kokossorbet og jeg tar Crunchy Sombrero med sjokolade- og tequilamousse og kiwimousse . 
– De kan drinker , sier han , mens Bordvenninnen skryter av det lille chilistinget på ananasen og den svale kokossorbeten . 
Min Crunchy Sombrero er mer en artig avslutning enn et høydepunkt . 
Som det pleier å være når man skal dele flere småretter , blir regningen noe høyere enn antatt – nesten 1900 kun for maten – men bortsett fra to spesialiteter som etter vår mening er priset litt for høyt , er dette blitt et rimelig måltid med et par øl til hver og en drink til slutt . 
– Hit skal vi til sommeren , for denne uteserveringen må være blant byens beste , sier Bordvenninnen . 
– Kanskje jeg tar med badebukse , så kan vi ta et bad før eller etter maten , sier Spisevennen . 
Lyst , fint lokale Vennlig service Mexicanske spesialiteter Andre eksotiske restauranter Hitcchiker : 
Streetfood i Mathallen Marrakech : 
Marokkansk ved Rådhuset 
Lemongrass : 
Karibisk ved Nasjonalgalleriet Habanero : 
Latinamerikansk ved Birkelunden Kasbah : 
Mat fra Midtøsten midt på Kiellands plass Piscoteket : 
Peruansk ved Torggata 
Restaurantanmeldelsen : 
Tannløs bikkje Rust Doghouse satser på burgere og langtidsstekt kjøtt , men huskes best for prisen på maten . 
– Er tapas på vei ut ? spør spisefølget . 
Vi har satt oss ned på Rust Doghouse , som i en årrekke har servert gjestene tapasretter i Hegdehaugsveien 22 . 
Nå har man satset på burgere , ribs , kyllingvinger og pulled pork , slik en rekke andre spisesteder i hovedstaden gjør . 
De siste årene har vi vært på både Way Down South , Eldhuset . 
Lucky Bird og MG10 . 
Beskjedent ølutvalg 
Interiøret er uformelt og røft , men ikke noe du husker etterpå . 
Rust Doghouse har i tillegg en uteservering med varmelamper ut mot gaten . 
– Meget beskjedent ølutvalg . 
Man skulle tro dette var et sted med mange ølvarianter , men det har de ikke , sier spisefølget . 
De har fem ulike typer fatøl med Ringnes , Kronenbourg , E.C. Dahls , Brooklyn og Frydenlund , samt 15 typer flaskeøl . 
Muggen dipp 
Etter 25 minutter kommer servitøren med tre ulike fat som blir plassert på bordet . 
Her er både kyllingvinger , pulled pork , pølse , ribs og beef brisket , samt ulike grønnsaker til . 
– Bra kyllingvinger , skryter spisefølget . 
Kyllingkjøttet er saftig med et lite kryddersting i etterkant , og har følge av en tykk blåmuggostdipp . 
Begge innfrir , med dypper du vingene i dippen , forsvinner kyllingsmaken totalt . 
Det smaker bare blåmuggost . 
Sweet potato ! 
Krosbypølser har sin opprinnelse på Kalbakken i Oslo og smaker meget godt . 
Grove pølser med smak av karve ligger oppå en Dijonsennep , og er en av måltidets beste opplevelser . 
– Sprø og gode søtpotetfries ! 
Spisefølget har tatt nok en oransje potetpinne i hånden og dypper den i en tykk og grei aioli . 
Tilbehøret vi har bestilt er generelt litt hvassere enn kjøttet denne kvelden . 
Pulled pork-en er saftig og god , men i overkant sødmefull . 
Brokkolini 
Servitøren har en stille dag på jobben denne kvelden , men yter ikke noen minneverdig service . 
Her er ingen anbefalinger , ikke noe spørsmål om maten smaker , og det tar veldig lang tid før tomme fat blir fjernet fra bordet . 
– Meget sprø og gode broccolini , mener spisefølget . 
På det ene fatet ligger de grønne stenglene , som er en krysning mellom brokkoli og asiatiske gai lan . 
De er meget sødmefulle , men tilbehøret med hvitløk og chili kjenner vi lite til . 
Tørre babyer 
– Hvorfor sender kjøkkenet ut dette ? 
To biter baby back ribs ser farlig mørk og overgrillet ut , noe som dessverre viser seg å være riktig . 
De røkte bitene har en god marinade , med er altfor tørt . 
Kveldens desidert største skuffelse . 
Da er rødbetgratengen med parmesan på toppen bedre , selv om vi skulle ønske oss noe hardere beter og mer smak av osten . 
Brisker seg med brisket 
– Meget mør brisket , sier spisefølget . 
Brisket er delen som ligger på den fremre delen av oksebrystet og krever lang varmebehandling for å bli ordentlig mør . 
Rust Doghouse har røkt kjøttet i fire timer før det er kokt i 8–10 timer på lav temperatur . 
Resultatet er meget møre kjøttbiter , men det burde ha vært mer krydret . 
– Du spiser deg god og mett for 200–250 kroner , men jeg synes Doghouse ligger flere hakk under Way Down South , som både et hyggeligere lokale og mye bedre mat . 
Men Rust er et helt ok sted å stikke innom for en øl og en matbit med gode venner . 
Bedre restaurantvalg i nærheten : 
Restaurantanmeldelsen : 
Piscoteket holder vann Menyen er blitt mindre , men maten har krutt så det holder . 
Det peruanske kjøkkenet kom til Oslo for tre år siden da Piscoteket og Aymara åpnet omtrent samtidig . 
Den gang spådde vi en søramerikansk restaurantbølge , men der tok vi feil . 
Isteden har mange nye steder enten satset på nordiske råvarer og retter med en vri eller varianter av det asiatiske kjøkken . 
Derfor er det spennende å se hvordan Piscoteket har klart seg siden starten . 
Mer enn bare bar 
– Det er litt mer stille enn sist vi var her , og det ser ut til at drinkene er mer i sentrum , sier Bordvenninnen . 
Til venstre for den store bardisken som møter oss idet vi kommer inn sitter det noen spisegjester , mens delen inn til høyre er fylt opp av vennegjenger som koser seg med øl , vin og drinker . 
Bartenderen har mer enn nok med å riste sammen drinker til dem , mens vår servitør finner et bord og gir oss menyene . 
– Vil dere begynne med noe å drikke ? 
Vi tar hvert vårt glass hvitvin , en krisp Riesling mens vi ser igjennom spisekartet . 
Menyen er krympet siden forrige besøk , fra elleve til seks hovedretter . 
Det er en overvekt av sjømat : 
Det er bare en kjøttrett på spisekartet , men samtlige sjømatretter frister . 
Spenstig kjøkken 
Vi begynner med en appetittvekker : 
Tunfisktartar på fritert wonton . 
Servitøren anbefaler tre til fire retter på deling , så vi starter med ceviche , blekksprut og tynnribbe . 
Like etter får vi to små runde , sprø , friterte wonton med tunfisk blandet inn i chalaquita , en frisk peruansk salsa-versjon , og deretter toppet med en avocadoemulsjon og en halvmåne syltet løk . 
– Wontonen kan minne om mexicansk tostada , og den sprø bunnen gir tunfisken et etterlengtet bitt , sier Bordvenninnen . 
Rieslingen passer meget bra til den lett spicy smakebiten , så Bordvenninnen fortsetter med den mens jeg tar en titt på drikkekartet som står på bordet . 
Kald , rå fisk som frister Neste rett er Chifa ceviche : 
Rå laks marinert i tigermelk og med crispe wontons over avokadoterninger , vårløk og syltet ingefær . 
Det kan være vanskelig å balansere smakene når det er så mye syre og kraftige smaker , men her har man lykkes godt . 
Særlig den syltede ingefæren frisker opp smaksbildet . 
– De kaller Chifa ceviche for en Piscoteket-klassiker på menyen , og jeg skjønner hvorfor : 
Dette er en rett som er lett å like , og som gir mersmak , sier Bordvenninnen . 
Prøv en drink til maten 
Både hun og jeg har drukket opp den siste skurken Riesling , og den ene av våre to oppmerksomme servitører kommer bort for å høre hvordan det går og om vi har lyst på påfyll . 
Bordvenninnen fortsetter med hvitvin mens jeg spør om drinken pisco sour og en øl til neste rett . 
Straks får jeg en liten flaske Cusqueña , peruansk pils . 
Noe lettere enn norsk pils , og smaksmessig nærmere San Miguel og Sol . 
Fanget av blekkspruten 
Nå kommer både blekkspruten og tynnribben på bordet . 
Blekkspruten er skåret i små stykker og har følge av sopp og konfiterte potetbåter i en tykk , kremet huancaina-saus , som er basert på gul chili og ferskost . 
– Denne metter bra , sier Bordvenninnen , og skryter av konsistensen på blekkspruten . 
Jeg har begynt på den langtidsstekte tynnribben , som er så mør at kjøttet faller fra hverandre når du bruker gaffelen for å dele den opp . 
En kraftig søtpotetpuré gir en lett sødme . 
– Mye bedre enn spareribs med BBQ-saus som man får omtrent over hele byen , mener Bordvenninnen . 
Lunt sted å sitte lenge 
Porsjonene har vært gode , så vi ender med å dele en pannacotta til dessert , som setter et pent punktum . 
Sett ut fra hva vi har spist er heller ikke størrelsen på regningen noe å utsette på . 
– Piscoteket har tatt konseptet litt ned siden starten , men maten holder fremdeles mål . 
Man får lyst på så å si samtlige retter , og måltidet frister til en snarlig gjentagelse , sier Bordvenninnen . 
Andre eksotiske spisesteder i Oslo 
Hitchhiker : 
God gatemat i Mathallen Habibi : 
Midtøsten midt i Strøget Marrakech : 
Nordafrikansk ved Rådhuset 
Lemongrass : 
Karibisk ved Nasjonalgalleriet Habanero : 
Latinamerikansk ved Birkelunden Kasbah : 
En smak av Midt-østen ved Kiellands plass 
Matanmeldelse : 
Jarmann går an Det er akkurat tre år siden forrige besøk , og Jarmann gastropub holder samme nivå . 
Dessverre også prismessig . 
– Vi rakk ikke den båten heller . 
Da tar vi en øl til . 
Selskapet ved siden av oss har det ikke travelt med å komme seg til Nesodden . 
På det andre bordet har noen satt fra seg handlebager og bestilt et par småretter , og i hjørnet sitter et selskap og spiller spill . 
– Jarmann har noe for enhver smak , sier Spisevennen , som husker da stedet het Hannibals Hybel og var et yndet mål for gutta på bytur . 
– Men menyen er ikke den største , mener Bordvenninnen . 
Enkel servering og godt øl – Man kan se på interiøret og menyen at Jarmann er i samme familie som blant annet Amundsen bryggeri og spiseri , Homan bistro og Café Skansen , synes Spisevennen . 
Folkene bak Jarmann har også flere andre steder på Aker brygge , som Beer Palace , Burger Joint og Underbar . 
Det vil si steder med enkel servering og godt utvalg av øl . 
Derfor har Spisevennen og jeg bedt servitøren om å finne frem noe godt til oss . 
Jeg får en Ægir IPA mens han får en Amundsen saison . 
Bordvenninnen har bedt om et glass Sancerre . 
– Over hundrelappen for en halvliter ? 
Det er stivt , mener Spisevennen . 
– Aker Brygge-priser , sier Bordvenninnen . 
Utålmodige gjester 
Vi har bestemt oss for å dele to forretter , kamskjell og tartar . 
Bordvenninnen ønsker seg fish and chips til hovedrett mens Spisevennen vil ha burger . 
Jeg ender med å be om en steak sandwich , som skal vise seg å være den største jeg har sett på lenge . 
Men det tar sin tid . 
Glassene begynner å bli tomme , og det ser ut til at folkene ved det ene nabobordet begynner å bli utålmodig . 
– De skal sikkert på forestilling på Latter , mener Bordvenninnen . 
– Det er dumt hvis et sted der det er mange stikk-innom-gjester bruker for lang tid på serveringen . 
Er kjøkkenet underbemannet ? 
Folkene på det andre bordet har visst tenkt å vente på enda en senere avgang , og bestiller en runde til . 
Kjapp servitør – Beklager at det tok lang tid , sier servitøren og setter frem bestikk . 
Så kommer tallerkenene med forrettene . 
Kamskjellene er råmarinerte og har følge av en krisp råkostsalat og lakserogn , mens tartaren er en liten porsjon til nesten 150 kroner . 
Det er så vidt vi får hver vår gaffel med rått kjøtt , men munnfullene er gode , særlig de tynne rødbetchipsene og parmesanflakene til . 
Nå har det løsnet på kjøkkenet , for det tar ikke lang tid før vi får hovedrettene . 
Bordvenninnens fish and chips kommer på den sedvanlige steinplaten mens burgeren og friesen er lagt i en kurv . 
Det er bare jeg som får en vanlig tallerken med et fjell salat , en tykk skive surdeigsbrød og skårne strimler entrecôte toppet med stekt sopp , aspargesbønner og striper av balsamico . 
Fin fisk på gaffelen 
– Denne fisken er slik den skal være , sier Bordvenninnen og spidder fine flak torsk med gaffelen . 
Ertestuingen har et pent sting , men det er for lite tartarsaus til fisk og friesen så hun bestiller enda en skål . 
Spisevennen har bedt om chili-aioli til sine fries , og skryter av det rosastekte kjøttet . 
– Men den kalde dressingen laget på chèvre blir litt for spiss for meg , sier han . 
Jeg må ta i for å skjære igjennom det tykke brødet , men den store porsjonen forklarer hvorfor man tar 225 kroner for et biffsmørbrød , selv om det er mye grønt på tallerkenen . 
Det koster å være kar på Brygga 
Nå begynner det å tynnes ut blant gjestene . 
Bordet ved siden av har rukket Nesoddbåten , de utålmodige har betalt og antagelig rukket showet . 
Fem menn kommer inn og finner seg et bord . 
– Kolleger som tar en øl etter jobb , tipper Spisevennen . 
Bordvenninnen har bedt om dessert , en crème brûlée med knuste nøtter på toppen , mens vi andre avslutter halvliterne våre . 
– Det er godt med knuste nøtter på , sier Bordvenninnen og byr på en smak . 
Regningen kommer på nesten 2000 kroner for tre personer , og enda har vi spist de enkle pubrettene istedenfor hovedretter til 300–350 kroner . 
– De serverer en biff for to til tre personer som koster 1150 kroner , sier Spisevennen . 
– Den prøver vi neste gang . 
Bra utvalg gindrinker 
Bra utvalg øl God pubmat Andre gastropuber Nydalen Bryggeri og spiseri : 
Bra mat og ølutvalg en t-banetur unna Colonel Mustard : 
Spill , mat og øl på Kiellands plass Way Down South : 
Sørstatsbarbecue på Grünerløkka Grünerløkka Brygghus : 
Pubmat og godt øl på Grünerløkka Den Gamle Major : 
Stilig pub på Majorstuen Amundsen Bryggeri og Spiseri : 
God mat og ølutvalg ved Rådhuset 
Matanmeldelse : 
En velsmakende apekatt The Golden Chimp byr på en lang og underholdende kveld . 
– Dette er jo verre enn hos St. Lars , klager spisefølget . 
Vi har satt oss ned på det nye spisestedet The Golden Chimp i Heimdalsgata på Tøyen . 
Lokalet i to etasjer har en uformell bar i 1. etasje , mens selve restauranten ligger ned en gulltrapp i et mørkt , uformelt sted med mye planter , et lite fossefall og sjimpanser i ulike størrelser . 
Klagingen skyldes menyen , hvor spesielt drikkekartet er med mikrobokstaver . 
The Golden Chimp Adresse : 
Heimdalsgata 37 . 
Tlf : 
22199122 . 
thegoldenchimp.no 
Hva vi spiste : 
Dagens tastingmeny i kjelleren . 
På gateplan kan du velge mellom ulike småretter . 
Hva det koster : 
695 kr for dagens meny . 
Drikkemeny til koster 650 kr . 
Rettene koster mellom 47 og 150 kr . 
Hvem passer det for : 
Par og små grupper . 
Mange folk mellom 25 og 40 år i lokalet . 
Vegetarretter : 
Ja , flere . 
Både gyoza , agurksalat og grønnkål- og bønnespiresalat . 
Rullestolvennlig : 
Nei . 
Lydnivå : 
Ingen sjenerende høy bakgrunnsmusikk , men nokså høyt volum når det er mye folk . 
Innsidetips : 
Gå for full tastingmeny . 
En lang og spiselig helaften . 
Miljø : 
3 Meny : 
5 Mat : 
5 Service : 
5 Verdi for pengene : 
5 23 av 30 poeng 
Gode og varierte smaker Bra sake til flere av rettene 
Meget flinke servitører Landslagskokk 
– Hva var det som lå her tidligere ? spør spisefølget , og skrur på lommelykten på mobilen . 
Hjørnet av Heimdalsgata og Tøyengata har huset både baren Blue Heaven , tapasrestauranten Østkantfolk og sist , Tøyengata Bodega . 
Bak restauranten står Jan Robin Ektvedt , som har bakgrunn fra både restaurant Strand , Hitchhiker og kokkelandslaget . 
Islandske alger 
– Her i kjelleren serverer vi kun en fast meny til 695 kroner med ulike asiatiske smaker , forteller den hyggelige servitøren . 
Vi har startet med et glass Ine Mankai sake – en søtlig og frisk aperitiff . 
Den er laget på svart ris som er lilla på innsiden , noe som gir en vakker , rødlig farge . 
Kort tid etter får vi utlevert lune kluter til fingre og en skål med grønn te som smaker som riskaker . 
Deretter kommer pent dandert sashimi av uer på kimchi , hvor fisken dessverre drukner i de fermenterte grønnsakene , krabbemajones og smaken av lakris fra søl – islandske alger . 
Vi har valgt en drikkepakke til maten , som begynner med et glass Christoph Hoch Kalkspitz , en meget tørr og frisk musserende vin fra Østerrike med masse frukt . 
Et godt valg . 
Wasabi tatt av hai – Disse er meget gode ! 
Spisefølget har tatt opp spisepinnene fra armene til de egenstøpte sjimpansene på bordet og tatt en bit med saftig , dampet breiflabb og kål . 
Til dette har servitøren raspet fersk wasabi på tørket haiskinn – som gir en meget finmalt masse . 
Bitene dyppes i en god blanding av hvit soya og mirin , mens wasabien gir en frisk og søtlig touch til maten , og er på langt nær så sterk som den falske tubewasabien . 
Avrugakaviar 
I bambusdamperen ligger det også dumplinger med sjøkreps i midten , men den sødmerike , grillede delikatessen forsvinner totalt i det dominerende nøttesmøret . 
Aller best er bitene med makrell , som har en klar , fin røyksmak og er toppet med dyp , svart avrugakaviar . 
Pottit og kål Stilen og menyen til The Golden Chimp minner om en blanding av Bar Brutus , Hitchhiker , Happolati og Pjoltergeist , og setmenyen koster omtrent det samme . 
– Jeg liker potetretten best , mener spisefølget og tar en ny bit av neste forsyning . 
Foran oss på bordet er en frisk og sprø salat av grønnkål og bønnespirer , samt spicy agurkbiter med szechuanpepper og soya . 
Den beste retten er likevel en skål med poteter , fermentert brokkoli , brokkoli , rogn og majones med nori . 
Blandingen er himmelsk , lun , salt , frisk og syrlig . 
Her trer alle ingrediensene fint frem i smaksbildet . 
Himmelsk kyllingkraft 
Servitørene er meget informative og byr på seg selv . 
Etter flere vellykkede parringer med sake , alle fra produsenten Yoigokochi , har vi nå fått en frisk Cape Rock Asylum fra Western Cape i Sør-Afrika , hovedsakelig laget på druen Chenin Blanc . 
– Da får dere xiaolongbao fylt med ribbe , reker og kyllingkraft . 
Jeg anbefaler dere å stikke hull på deigbollene og suge ut kraften på den første mens den andre biten avkjøler seg , forklarer servitøren . 
Kraften er fantastisk , og de klissete dumplingene blir servert med en blanding av syltet ingefær , karamellisert kokosmelk , soya og ulike krydder . 
Her imponerer kjøkkenet stort , og man smaker faktisk hva som er i dumplingene , til forskjell fra mange andre spisesteder i Oslo . 
Pannestekte dumplings – Kveldens minst vellykkede rett , mener spisefølget om Hanetzuki gyoza , dumplinger som er pannestekt på en side og har fått vinger ( hanetzuki ) mellom bitene . 
Det ser ut som en stor kake , og er oversprøytet av både wasabimajones , vårløk og bonitoflak . 
Problemet er at retten smaker mest av stekeskorpe og majones , mens innholdet med portobello- , shitakesopp , gule erter og miso forsvinner . 
And fra topp til tå – Friskt og godt ! 
Mens vi venter på hovedretten har servitøren helt i to glass med kald Mii no Umeshu plommesake , som renser opp ganen . 
Deretter får vi to glass med St. Verny Les Volcans Pinot Noir , en enkel og frisk vin fra Loire i Frankrike , som smaker masse av røde bær . 
Så kommer et nytt tårn med bambusdampere , fylt med Donald fra topp til tå . 
Øverste eske består av halsen til anden , neste med andeklubber , og nederst ligger føttene . 
Ved siden av står fat med mørt , rosastekt andebryst og yakatori – grillspyd med nydelige biter av både hjerte , lever og lår . 
Dracula 
– Jeg liker halsen best , sier spisefølget , i ren Dracula-stil . 
Anden er levert fra Holte gård og halsen er mør og meget smaksrik . 
Et annet høydepunkt er andeegg marinert i soya . 
Det er morsomt med andeføtter , men dem får man lite ut av , bortsett fra den gode kraften de ligger i . 
Sausen suges opp av dampkokte , klissete baoboller , og tilbehøret av syrlig , sprø kinakål og rød småspicy kimchi passer godt til det fete , salte andekjøttet . 
– En meget god nykommer i Oslos restaurantverden , sier han videre . 
Det er artig å spise hele anden , og flere andre retter imponerer . 
Servitørene har løftet måltidet , og det er deilig å spise på et asiatisk sted hvor man bruker hele kvelden . 
Vi har vært der i over tre timer , og slurper til slutt i oss de siste restene av en frisk yuzusake-slush . 
Restaurantanmeldelse : 
Tam italiener 
Qui er kanskje mer en smak av Skøyen enn Italia . 
– Oi . 
Dette er nesten like overraskende som å komme ut på flytrappen i Syden en novemberdag , sukker Willie . 
Han har akkurat åpnet døren til Qui – Taste of Italy på Karenslyst . 
Luften innenfor glass- og stålveggene er mild og tett av gode lukter : 
Hjemmebakt brød , oppskåret skinke , tempererte oster , steinovnsbakt pizza , kvernet kaffe – tilsammen løfter de oss rett ut av næringskvartalene på Skøyen og inn i en hemmelig nabolagsrestaurant i en storby på kontinentet . 
Det summer av italiensk bak disken , espressomaskinen hviner , på veggen går en 60-talls italiensk spillefilm lydløst i svart / hvit loop . 
Ryktet forteller ... 
Ryktet har gått om lille Qui på Skøyen , en helitaliensk restaurant drevet av en helitaliensk kjøkkensjef med bakgrunn blant annet fra 90-tallssuksessen Brasseri Costa i Oslo . 
Og når vi er vel plassert ved et vindusbord med utsikt til helgestille gater på Skøyen , med et glass Prosecco i hånden og en klassisk meny foran oss , er det ikke måte på hvor høyt forventningens bue spennes . 
– Vongole , sukker jeg . 
– Tagliata , smiler Willie . 
Dermed er hovedrettene bestemt . 
Pasta med hjerteskjell til meg , indrefilet av biff i skiver med rucola og parmesan til Willie . 
Utenfor ser vi pizzakokken stå i sitt lille drivhus og klargjøre en Margherita til nabobordet . 
Den lille steinovnen i hjørnet av uteserveringen får sjelden stå ubrukt . 
Både restaurantgjester og Take away-kunder bestiller flittig fra pizzamenyen . 
Så er den både fristende , med 16 erkeitalienske variasjoner over topping , og ganske rimelig . 
Marchmanns matmarked borte i gaten tar opptil 20 kroner mer pr. pizza . 
Fantasiløs servering 
Men vi dropper pizzaen i dag . 
Til forrett tar vi hver vår carpaccio , okse til meg og tunfisk til Willie . 
Det er ikke lett å se forskjell på dem når servitøren setter dem ned på det svarte bordet mellom oss . 
Litt lysere kjøtt på tunfisken , litt mer parmesan på oksekjøttet . 
Ellers er tilbehøret helt likt : 
Rucola , kapers , artiskokk , balsamicosirup . 
Det sender ikke signaler om stor fantasirikdom på kjøkkenet , akkurat . 
Den rå tunfisken var skåret i så tynne skiver at den omtrent var smurt på tallerkenen , men den smakte friskt og godt . 
– Det er synd balsamicosirup er så populært , sier jeg . 
– I ni av ti retter er det en uting . 
Søtt og seigt kliss som overdøver alle andre smaker . 
Og la det være sagt , hverken oksecarpaccio eller tunfiskcarpaccio er den tiende retten ... 
Stumfilm skaper stemning 
Servitørene har ikke så mye å gjøre ute i restauranten , det er en stille kveld på Skøyen . 
Men tydeligvis har de mer enn nok å gjøre bak disken , for servicen ved vårt bord er ganske så slapp . 
Vi får det vi ber om , men heller ikke mer . 
For eksempel er det stusslig med utente lys på bordene når høstmørket trenger seg på gjennom glassrutene . 
Men stumfilmen på veggen skaper liv og stemning i lokalene , vår flaske Pinot Grigio fra den helitalienske vinmenyen er krisp og iskald , og den nybakte focacciaen er fantastisk og helt gratis . 
Hovedrettene kommer på store , hvite avlange fat . 
Hjerteskjellene er servert med hvitvinssaus , chili , persille og hjemmelaget tykk trådspaghetti . 
Retten ser utrolig lekker ut , men er dessverre nokså smakløs . 
Da hjelper det ikke at pastaen er perfekt kokt . 
Willies italienske biff , som altså er marinert , lettstekt indrefilet skåret i skiver , ligger også på et avlangt fat . 
Syv , åtte indrefiletskiver , masse ruccolasalat , cherrytomater , parmesanflak og den hersens balsamicoeddiken . 
Heller ikke dette er den tiende retten , dessverre . 
De tykke kjøttskivene er for lite stekt og vanskelige å tygge . 
Smaken ligner lever . 
Willie har spist langt bedre tagliata i Oslo , ikke minst varianten til Villa Paradiso på Løkka . 
Langs det åpne kjøkkenet løper det en glassdisk som bugner av oster , pølser , skinke , pancetta og andre lekkerier . 
Sammen med filmvisningen , fotografier i svart-hvitt , mørke møbler og store røde lamper i taket , er delikatessedisken er med på å gi det enkle lokalet karakter . 
Med så mye stål og glass kunne det lett sett ut som et venterom på bussterminalen , men her er det absolutt koselig . 
Søtsaker fra Sopranos 
Etter at vi har hentet servitøren for å få dessertmeny , lander vi på hver vår klassiker : 
Tiramisu til meg , cannolo til Willie . 
Ingen som en gang har tapt sitt hjerte til TV-serien Sopranos , kan si nei til hjemmelagde cannolo , søt butterdeigsbakst fylt med ostekrem , kjent for å bløtgjøre selv det hardeste mafiahjerte . 
Og ja , den er god , om kanskje litt i overkant søt og fet . 
Tiramisuen er derimot nær perfeksjon , saftig , lett , rik på smak . 
Vi overser de eksakt likt pyntede tallerkenene . 
En båt fiken , litt rips , bjørnebær og mangosaus . 
Ingenting av det tilfører dessertene noen ting , tvert imot det gir dem et masseprodusert preg som vel ikke er riktig . 
Ingen tvil om at Qui er et populært tilskudd i steinørkenen på Skøyen . 
Og duften i lokalene alene skaper så god stemning at de fleste vil trives noen timer her . 
Andre enkle italienere : 
Enoteca vinbar : 
Enkelt , men godt i Bygdøy allé . 
Roald og Umberto : Sjarmerende i Gamlebyen . 
Pizza da Mimmo : 
En av de første , fortsatt et av de bedre stedene for italiensk pizza i Oslo . 
Restaurantanmeldelse : 
Make India Great Again The Great India har klart å snu en dårlig trend : 
Lokalet er som før , men maten er langt bedre enn ved forrige besøk . 
– Det lukter mindre stekeos enn sist vi har her , sier Bordvenninnen . 
– Det lover godt . 
Tre servitører står og småsnakker ved disken rett ned trappen , men en kommer straks og viser oss til et ledig bord . 
Det er « reservert » -lapp på et langbord og et firemannsbord , og det er allerede kommet en del spisegjester i kjellerlokalet like ved Nasjonalgalleriet . 
Da vi var her for nærmere fire år siden , ble vi skuffet over både mat og service , men denne kvelden er de to servitørene på jobb både kvikke og oppmerksomme . 
Vi får menyen raskt , og like etter kommer drikke til bordet . 
Poppa start 
Bordvenninnen husker at hun ble anbefalt « pepper butter chicken » forrige gang , og bestemmer seg for å se hvordan den smaker denne gang , mens jeg ber om rogan josh . 
Til forrett tar vi innbakt løk og kyllingsuppe , siden høsten har meldt sin ankomst i Oslo med et kaldt sting i luften . 
Snart har vi fått et fat med sprø poppadoms og tre typer tilbehør : 
En frisk salat , grønn chilidressing og myntedressing . 
– Noen steder må du bestille dette separat , men det koster så lite å gi måltidet en god start ved å tilby gjestene litt ventesnacks , sier Bordvenninnen . 
En herlig suppe Servitørene er effektive i kveld : 
Vi har knapt tømt fatet med poppadoms før forrettene står på bordet . 
Den kremete kyllingsuppen er rykende varm , mens den innbakte løken er litt mer slapp . 
– Men den er god , sier Bordvenninnen . 
Kyllingsuppen har et mildt kryddersting , og varmer godt . 
Nå kommer det et større selskap og setter seg ned ved langbordet . 
Like etter kommer neste pulje . 
– Jeg lurer på om de skal rekke en teaterforestilling eller et show , sier Bordvenninnen . 
Raskt i svingene 
– Hvis jeg skal klage på noe hva angår servicen , er at det går veldig fort mellom rettene , sier Bordvenninnen . 
Vi er så vidt ferdige med forrettene idet servitørene kommer med hovedrettene og blir borte før vi får bedt om mer å drikke . 
– De tror kanskje at vi har noe å rekke etterpå , spør jeg , før jeg klarer å få kontakt med den ene servitøren for å bestille en flaske øl til meg og et glass rødvin til Bordvenninnen . 
Begge deler kommer raskt til bordet . 
– Denne kyllingen er langt bedre enn sist , sier hun . 
– Da husker jeg den som noe tørr og med en tam saus . 
Nå er det mer futt i den , og kjøttet er mørt og fint . 
Man kan også kjenne en snev av cognacen som er i sausen . 
Bra ! 
Sterke saker 
Mitt lam er også langt bedre enn det jeg ble servert under forrige besøk : 
Lammestykkene er møre og myke , sausen har betydelig mer sting enn sist , og den myke nanen har sprø bobler i skorpen som brister når vi bryter stykker av brødet . 
– Jeg ba om medium pepper butter chicken , men den hadde sting likevel , sier Bordvenninnen , mens jeg har fått madras styrke på lammet , som kjennes . 
Sterkt og kraftig på smak , men ikke slik at den overdøver krydderet i sausen . 
Spise her eller ta med ? 
Vi er ganske mette , men tar en gulab jamun på deling til dessert . 
Den varme melkebollen er helt på det jevne , men det gjør godt med noe søtt på tampen av måltidet . 
Idet vi har betalt og går mot trappen opp til utgangsdøren , kommer en ung mann stressende ned trappen . 
Han er her for å hente mat som skal kjøres ut til sultne kunder . 
– Prisene er litt over gjennomsnittet , men godt med besøk i restauranten og tydeligvis mye take away . 
Det ser ut til at Great India er Great Again , sier Bordvenninnen . 
Godt krydret mat Rask service 
Take away Andre gode indiske Jewel of India : 
Super indisk på Frogner 
Der peppern gror : 
Moderne , klassisk og gatemat ved Rådhuset Mister India : 
Indisk med finesse i Dronningens gate New Delhi : 
Klassisk og godt ved Egertorget IndiSpice : 
Nydelig og godt krydret ved Holbergs plass 
Restaurantanmeldelsen : 
Overlever ikke på denne måten Den nye restauranten Foodie har brukbar mat , fint interiør og hyggelige servitører , men mangler foreløpig gjester . 
– De har fjernet baren , de høye stolene og i stedet fått et stort , åpent kjøkken , sier spisefølget , i det vi går inn dørene på gamle Oro restaurant . 
Terje Ness er borte og nå er det Foodie som skal lokke folk til Tordenskiolds gate 6 . 
Gullvåg lyser opp 
– Det ser ut som om de har fått plass til flere stoler og bord enn tidligere , forteller spisefølget , mens en servitør viser oss til et ledig bord . 
Det er dessverre ledige bord overalt . 
Kun et annet bord er opptatt , men de går etter kort tid . 
Da har vi hele restauranten for oss selv . 
Lokalet er stort og lyst , med det åpne kjøkkenet på den ene siden og store vinduer mot gaten . 
Stolene ligner på dem Oro hadde på slutten . 
De har hengt opp noen flotte malerier av Håkon Gullvåg på veggen og har noen stygge hvite og svarte plater i taket – sannsynligvis for støydemping . 
Det blir det ikke mye av denne kvelden . 
Selvsagt er det deleretter – Som vanlig er det en meny basert på deleprinsippet , med hovedsakelig nordiske råvarer , sier spisefølget . 
Servitøren anbefaler varmt at vi prøver dagens 6-rettersmeny , og vi lar oss friste . 
Vi får til og med muligheten til å bytte ut noen av rettene , noe jeg gjør for å få prøvesmakt mest mulig forskjellig . 
Den smilende servitøren heller i en Tyler Santa Barbara County 2015 , en meget frisk chadonnay fra California , ganget med drøye tre av polpris . 
Vi får også en stein med to typer smør , både en trøffelvariant samt rødvinsmør . 
Begge er gode , men i salteste laget . 
Kongekrabbe med is 
– Nei ! 
Denne retten skuffer stort , sier spisefølget . 
Første rett ser innbydende ut , med en parmesankjeks i bunn , kongekrabbe med brent paprika i midten , samt en sorbet av pasjonsfrukt på toppen sammen med noen grønne erter . 
Det kan høres originalt ut , men sorbeten er iskald og stjeler alt av smak . 
Det er nesten som om det iser i tennene , før du kun smaker pasjonsfrukt og kjeks . 
Pent danderte retter Neste rett består av ceviche av norsk villaks . 
En meget syrlig , god og enkel servering med spirer og sprø , salte potetchips på toppen . 
Det tar nokså lang tid å få de ulike rettene ut fra kjøkkenet , selv om det er tomt i lokalet . 
Årsaken er at kokkene danderer rettene fint og har med mange ulike ingredienser . 
All maten kommer på ulike serveringsfat . 
Det blir spennende å se hvordan ventetiden blir om restauranten er fullsatt . 
Kaninål ? 
– Jeg sliter dessverre litt med å forstå hva servitøren sier , mener spisefølget . 
Praten går på engelsk , men det er ikke lett å forstå alt som blir sagt . 
De surrer også litt med rettene vi har bedt om å bli byttet ut , og det skyldes sannsynligvis språkproblemer . 
Neste rett er en saftig hotdog med kanin og røkt ål på toppen . 
Dette er en nokså vellykket rett , hvor den røkte ålen trer mest frem i smaksbildet sammen med små pytter av syrlig makrellmajones tilsatt appelsin . 
Iskrem med løk 
– Dette ser også veldig lekkert ut ! sier spisefølget om biff tartar . 
Kjøttet er formet som en burger og pyntet med en stor rødoransje blomkarse . 
Kjøttet smaker nydelig , er fint krydret , men retten blir i overkant løktung . 
Grunnen er en marmelade av sjalottløk , men mest av alt en dominerende løk-iskrem . 
Det kalde blir igjen utslagsgivende i smaksbildet , men ikke like ille som i retten med kongekrabbe . 
Salat fra Nice Spisestedet kjører sin egen variant på den franske , klassiske salaten nicoise med tunfisk , vaktelegg , konfiterte poteter og bønner , men retten blir noe kjedelig . 
Tunfisken er fint stekt , bønnene sprø , det salte blir fint blandet med en søtlig balsamicoreduksjon , men både potetene og eggene blir litt borte i fiskesmaken . 
En fin rett til lunsj , men litt kjedelig som middagsmat på restaurant . 
– Veldig artig dessert , skryter spisefølget . 
Signaturdesserten til Foodie er en variant av fem ulike typer crème brûlée . 
Her får du smake både lakris , pistasj , sitrongress og ingefær i tillegg til en vanlig variant . 
Oppå ligger det ulike kuler med sorbet , og denne gangen passer det som hånd i hanske , både sjokolade , jordbær , pasjonsfrukt og deilig rabarbra . 
Den største utfordringen er ... – Forseggjorte retter og mange gode smaker , men Foodie klarer ikke skille seg ut hverken med mat , service eller interiør . 
Konseptet blir for diffust . 
495 kroner for seks retter er en fin pris , men det er vanskelig å forklare folk hvorfor de skal besøke akkurat denne restauranten . 
Når vi labber fra Tordenskiolds gate til mer sentrale Stortingsgata , ser vi likevel hva som kommer til å bli den største utfordringen til Foodie . 
Det er stappfullt på både Mahayana , Teatro , Mr. Hong , Peppes Pizza , Jensens Bøfhus og Dinner restaurant , som alle ligger like i nærheten . 
– Jeg blir ikke overrasket om Foodie er borte på samme tid neste år , eller har byttet til et annet konsept , avslutter spisefølget . 
Andre gode valg i nærheten : 
Matanmeldelse : 
Arte Pazza passer til det meste Sicilianske og toskanske fristelser i hyggelig nabolagsrestaurant . 
– Stadig like populært , ser jeg , sier Bordvenninnen . 
Et eldre par sitter sammen med barn og barnebarnet ved det ene bordet mens tre venninner deler på en flaske vin ved et av vindusbordene . 
Bak oss kommer et kjærestepar som skal hente pizza med seg hjem . 
– Her har jeg faktisk bare gått forbi , medgir Spisevennen , som foretrekker parkserveringen på St. Hanshaugen når han er i nærheten . 
– Og Heim når været er for dårlig for en utepils , og de dagene har det vært mer enn nok av denne sommeren , sukker han . 
– La oss se hva de har å drikke . 
Arte Pazza har et bra utvalg italiensk øl og vin , og siden vi er tre denne kvelden , bestemmer vi oss for å dele en flaske vin til hovedrettene . 
Vi blir anbefalt en Nero d ’ Avola fra Sicilia til rundt femhundrelappen . 
Til forrett deler vi en antipastibrikke og carpaccio . 
Antipastoen er en raust utstyrt brikke med diverse skinker og salamier . 
Flere ostetyper , kraftige , myke og harde , er også representert . 
En klatt fikenmarmelade står seg lekkert til meieriproduktene , mens store kapers og oliven utgjør det salte innslaget . 
– Visste dere at carpaccio er en relativt ny rett i det italienske kjøkken , og ble skapt på Harry ’ s Bar i Venezia på 50-tallet ? sier Spisevennen , som også kan fortelle at retten er kalt opp etter maleren Vittore Carpaccio . 
– Tenk å bli udødeliggjort som en matrett , sier Bordvenninnen , og roser det tynne , lyse kjøttet som har følge av artisjokk , olivenolje , rucola og sitronbåter . 
Sicilianske følelser 
Spisevennen og jeg har tatt hver vår øl til forrettene , mens Bordvenninnen er blitt anbefalt et glass Chardonnay fra Sicilia , Tarucco , til 120 kroner glasset . 
– Den har fått gullmedalje i Brussel , står det i vinlisten , sier Spisevennen , som har bladd seg igjennom den . 
– Her er det noe kjent og ukjent , men det ser ut til at sicilianske viner er favorittene deres , sier han . 
– Den smaker i alle fall godt , mener Bordvenninnen , som har fått et ekstra glass til Nero d ’ Avolaen . 
Prima pizza 
Bordvenninnen vil gjerne prøve pastaen og har bestilt ravioli med steinsopp , mens Spisevennen er kjøttsulten og tar lammerack . 
Jeg husker at pizzaen her har fått mye skryt , så jeg har bedt om en Sud-Nord , som består av gorgonzola , pikant salami og mozzarella . 
Ovnen har tydeligvis gått jevnt og trutt , for pizzaen er den første retten som kommer på bordet , etterfulgt av raviolien og lammeracken . 
Den pikante salamien står seg godt mot den kraftige gorgonzolaen , som dermed oppleves som mer kremet . 
Bunnen og skorpen er knasende sprø og får skryt av både Bordvenninnen og Spisevennen , som har bedt om hver sin lille bit . 
Raviolien kommer med en kremet steinsoppsaus toppet med mandel og sitron , og Bordvenninnen er full av lovord . 
– Dette er en rett som er som skapt for høsten , mener hun . 
Spisevennens lammerack har følge av ovnsbakte poteter , brokkoli , blomkål , asparges og en mektig rødvinssaus . 
– Helt perfekt stekt , skryter han . 
– Jeg pleier å være skeptisk til det jeg kaller standard tilbehør , men her fungerer det , særlig med den kraftige sausen . 
Krydder i hverdagen 
Spisevennen er blitt god og mett av lammeracken og pizzastykket , så han nøyer seg med den siste slumpen vin . 
Bordvenninnen vil prøve tiramisuen , mens jeg har fått høre at den hjemmelagede iskremen er verd å prøve og velger vanilje og sjokolade . 
Tiramisuen er lett og luftig , og isen lever opp til forventningene . 
Det samme gjør regningen , som kommer på drøyt 1500 kroner for tre personer inkludert vin og øl . 
– Ikke galt for en slik kveld , sier Bordvenninnen og Spisevennen . 
– Jeg drar gjerne tilbake hit , både for å hente pizza og ta med i parken , eller for en treretters , sier han . 
Vennlig service 
Bra utvalg vin God mat Andre gode italienske Trattoria Popolare : 
Svært bra husmannskost ved Legevakten Villa Paradiso : 
Rustikk ved Solli plass Baltazar : 
God vin og mat i Kirkeristen Olivia : 
Delikat i Hegdehaugsveien 
Ruffino : 
Nydelig mat ved Slottet Ferro : 
Røft ved Mathallen 
Matanmeldelse : 
Je suis Colin Chez Colin byr på en fransk touch på Fredensborg . 
– Det er sjelden vi er i dette strøket . 
Sist var på Bon Lio for et års tid siden , sier Bordvenninnen , som også husker at det knallblå huset tidligere hadde en restaurant som serverte det meste fra det asiatiske kjøkken . 
– Jeg tror den het Indochina og hadde en meny med nesten 100 retter fra alle kanter av Asia . 
Nå er det fransk som gjelder : 
Chez Colin åpnet dørene våren 2015 og har servert god fransk brasseriemat til en rimelig penge , selv om man har økt prisnivået noe siden starten . 
Menyen tilbyr åtte forretter , syv hovedretter , hvorav en vegetarisk , og syv desserter . 
Vinkartet er et kapittel for seg : 
Både store produsenter og årganger og mer rimelige flasker som gir god valuta for pengene . 
Vi begynner med en Bourgogne Blanc fra René Lequin-Colin . 
Den blir med over til forrettene , skogsopptoast og tartar . 
Toasten kommer med en eggeplomme og revet gruyère som gir en ekstra piff . 
Tartaren får du ferdigblandet med løk , rødbeter , kapers , en klatt estragonmajones og toppet med sprø jordskokkflak . 
– Det virker enkelt , men er lekkert utført , sier Bordvenninnen . 
Flott vinutvalg 
– Det ser ut til at det smakte , smiler vår hyggelige og entusiastiske servitør . 
– Hva har dere lyst til å drikke til hovedrettene ? 
Siden vinvalget til forrettene har vært vellykket , overlater vi valget til servitøren , som kommer tilbake med to flasker : 
En rød burgunder , Macon-Villages fra Joseph Faveley , til Bordvenninnens sjøtunge meunière og en Chateau Lanessan fra Haut-Médoc til entrecôten , som ifølge Spisevennen skal være blant byens beste kjøttstykker . 
Det skal vise seg å stemme langt på vei , og Haut-Médocen er en kraftpakke som passer utmerket til det rosastekte kjøttet og den luftige bearnaisen med et grønt estragonsting . 
Spretne haricots verts topper entrecôten , og korte , sprø pommes frites er gode å dyppe i bearnaisen . 
Bordvenninnens gyllenstekte sjøtunge meunière med smeltet smør helt over fisken er overstrødd med nøtter . 
En kremet potetpuré og crisp salat kommer ved siden på tallerkenen . 
Fiskekjøttet løsner lett fra benet , og grillet sitron frisker opp retten , der vinen føyer seg silkemykt inn i smaksbildet . 
– Fast i fisken og fine smaksnyanser , sier hun om retten . 
Lunt trehus 
Etter at servitøren har hentet tallerkenene og funnet frem dessertmenyene , tar vi et hvileskjær og koser oss med siste rest av rødvinene våre . 
– Det er lunt og koselig her , selv om interiøret ikke akkurat fører tanken til en bakgate i Paris , sier jeg . 
– Trehusbebyggelsen på Fredensborg har sitt særpreg , og de har jo mange fine detaljer fra Frankrike på veggene , sier Bordvenninnen . 
Osteglede 
Vi spør hva dagens dessert er , og får til svar at det er aprikoscrumble . 
– Det vil jeg ha , sier Bordvenninnen , mens jeg ber om ostetallerkenen . 
Til desserten finner servitøren frem to glass med vin fra Jura , en Pinot Noir og en Savagnin . 
Den siste har en nøttaktig tone som kan minne om sherry . 
Skålen med aprikoscrumble blir tømt raskt , og Bordvenninnen skryter av både vinen til og den florlette sausen . 
Jeg har fått fem små biter ost som spenner fra hardost og geitost til kittost og en kremete blåmuggost . 
De har heldigvis fått stå ute i romtemperatur og gir fra seg mye smak . 
OK prisnivå 
Vi betaler regningen idet et større selskap kommer inn . 
Det har vært godt besøk under hele måltidet , og mange er her for et treretters måltid . 
– Her kunne man vært hele kvelden , sier Bordvenninnen . 
Prismessig er man på nivå med de fleste andre franske brasseriene i byen , og det samme gjelder kvaliteten på maten . 
Med et rikholdig vinkart har Chez Colin det som trengs for å trekke frankofile vinvenner . 
God atmosfære 
Hyggelig betjening 
Nydelig mat Andre gode franske bistroer Le Benjamin : 
Svært bra fransk nederst på Grünerløkka Brasserie France : 
En touch av Paris ved Egertorget Brasserie Blanche : 
God mat i Homansbyen 
Hos Thea : 
God mat på Skillebekk Brasserie Hansken : 
Bra brasseri i Kvadraturen 
Klosteret : 
Romantisk kjellerrestaurant på Fredensborg 
Ostebutikken Bistro : 
Intim strøksrestaurant ved Birkelunden L ’ Ardoise : 
Intim strøksrestaurant på Adamstuen 
Matantanmeldelse : 
Smaken av Brexit Cru går « full english » , men uten roastbeef , Yorkshirepudding eller cucumber sandwiches på menyen . 
– Jeg begynner å bli gammel . 
Husker du da Kokopelli og La Såda var midtpunktet på Vestkanten for dem som ikke dro på Solli plass på slutten av 90-tallet ? 
Spisevennen er i det filosofiske hjørnet . 
Vi har kommet tidligere enn beregnet , og fått noe godt i glasset , en Trimbach Riesling , mens vi ser på menyen . 
– « Full English » . 
Det ser ikke ut som det vi pleier å få når man reiser til London på guttetur , sier han og ser på spisekartet der man tidsriktig nok bare lister opp hvilke råvarer som er med i retten . 
Cru startet i 2008 med Kari Innerå på kjøkkenet , gullkokk Terje Ness , skiess Thomas Alsgaard , vinkjenner Merete Bø og Jan Bruse Andersen , som bidro med 1000 flasker vin fra den gedigne kjelleren på Park Hotel Voss . 
Nå har Innerå flyttet til BA 53 , men britiske James Maxwell-Stewart , med bakgrunn fra bl.a. 
Annen Etage , Gamle Raadhus og Fat Duck , har tatt over og styrt grytene med stø hånd de siste årene . 
– De ser ut til å være flinke med å ta inn lærlinger her , bemerker Bordvenninnen , som nettopp er blitt ført til bordet av en av dem . 
Nede er det høy stemning med et langbord fullt av feststemte venner . 
Vi er i restaurantdelen oppe , der miljøet og stemningen er mer avdempet . 
Forsmak med piff – Kommer vi til å klare åtte retter ? spør hun , men Spisevennen er som vanlig skrubbsulten og tilbyr seg å spise restene hvis det blir noe til overs . 
Vi spør servitøren om vintips til maten , og får beskjed om at det skal gå bra . 
Det gjør det også , omtrent fra første forsmak , som er valnøttpure med eplegranité servert i en dyp tallerken . 
Ved siden av har vi fått en tynn kjeks med eggekrem og en smultringbolle fylt med kyllingleverkrem . 
Kremen i smultringen er en start med piff , men valnøttpureen ble ikke helt balansert av graniteen . 
Så følger tynne skiver kamskjell à la sashimi med hasselnøtt , skivet champignon , blekksaus og en smak av trøffel . 
– Det føles som om kamskjellet blir borte i de andre smakene , ellers er dette en spenstig start , synes Bordvenninnen . 
Engelsk schwung 
Neste rett ut er en meget fiks miks : 
Tartar på røkt ørret som kommer med bakt potetsuppe og overstrødd med estragonpudder . 
– Det virker så enkelt , men for en kombinasjon , sier Bordvenninnen . 
Vi har hatt Rieslingen i glasset , men nå blir det et vinskifte til en Chardonnay fra Jura og Domaine Rolet . 
Den krispe , mineralske smaken sitter som en kule til sjøkreps Benedict som serveres på en muffins , med spinat og hollandaise . 
En højdare , fikst presentert og med en spretten sjøkrepshale som en sluttkrøll . 
Fin fisk i karri 
– Her kan man merke at Maxwell-Stuart er inspirert av Heston Blumenthal og The Fat Duck . 
Dette er gourmet-utgaven av erkeengelske retter , sier Spisevennen . 
Vi har nettopp fått en vakker komposisjon av bakt purre servert med purreaske og cheddarchips . 
– En enkel råvare løftet med finesse og presentert på en måte som er både Maaemo og Galt verdig , mener Bordvenninnen . 
– Vil dere ha noe nytt i glasset ? 
Servitøren står klar med en flaske Burg Ravensburg Blaufränkisch . 
Smaken av steinfrukt og bær skal vise seg å passe utmerket til de neste rettene . 
Først en fiskecurry på posjert kveite med blomkålpure og småneper i en consomme med karriolje der noen erter piffer opp smaksbildet . 
Fisken er fast og fin , men noe av smaken forsvinner i consommeen . 
Jul på forskudd 
– Hva er dette for noe ? sier Spisevennen forskrekket og ser på den pepperkakefargede pannekaken på tallerkenen . 
– Den er laget på blodpuddingrøre , sier servitøren . 
– Du må smake , den er kjempegod , sier Bordvenninnen . 
– Jeg lurer på om det er en snev nellik her , for det smaker jul av den . 
Andrebrystet er fint rosastekt med syltet sopp og løk , og den krydrede blodpuddingspannekake tar ikke over i smak . 
Sammen med rødvin gir den tyktflytende bjørnebærgeléen retten en etterlengtet sødme . 
Til slutt : 
En salutt – Dette var virkelig et høydepunkt , sier Spisevennen . 
Vi har fått tre engelske oster : 
Tamworth , Wensleydale og en Stilton som har følge av aprikossyltetøy og hjemmelagede kjeks . 
– Tenk om flere hadde vett til å la osten ligge fremme lenge . 
Disse er nesten flytende og avgir mye mer smak enn dem som kommer rett fra kjøleren , sukker han . 
Siste del av programmet er erkeengelsk : 
Scones med jordbærsyltetøy , shortbreadcrumble og krem . 
Vi har spist opp hver smitt og smule . 
– Skal vi si at dette er smaken av Brexit ? 
Noen av rettene er ganske spesielle og man bør være forberedt på at dette er en annerledes matopplevelse , sier Spisevennen . 
Bordvenninnen er ikke helt enig . 
– Det virker mer som en britisk-nordisk forbrødring ut fra råvarene og tilberedningen , selv om det er tydelig inspirert av det nye britiske kjøkkenet , mener hun . 
Honnør til en stayer 
Prisnivået har holdt seg ganske jevnt gjennom årene : 
I 2015 kostet femretteren 695 kroner og syv retter 825 . 
Nå koster en fireretter 595 kroner mens åtte retter kommer på 895 . 
Det er ingen bratt prisstigning etter vårt syn . 
– Og forrettene / smårettene holder seg på 99 kroner , akkurat som da Cru åpnet i 2008 . 
Når maten også er så bra , er dette fremdeles et sted som er vel verd et besøk , enten for et glass godt vin nede eller en helaften oppe . 
The Spirit Lives On , Brexit eller ei , sier Bordvenninnen . 
Bra utvalg vin Spennende smakskombinasjoner Hyggelig service Andre steder med bra vin og mat Dr. Kneipps vinbar : 
Nytelse både i glasset og på tallerkenen på Grünerløkka Baltazar : 
Solid italiensk i Kirkeristen 
Statsholderens mat og vinkjeller : 
Gourmetmat og lekre viner i Kvadraturen Enoteca vinbar : 
Enkelt , men godt i Bygdøy allé Champagneria Bodega : 
Godt i glasset og småmat i Mathallen 
Restaurantanmeldelse : 
Tipp , topp , Topphem Snasne småretter og super service i storstuen på Solli Plass . 
Det er noe med måten de smiler på . 
Måten de småløper over gulvene på . 
De mange servitørene på Topphem ser ut som de er på verdens morsomste fest , alle sammen . 
Energien deres dirrer i de høyloftede lokalene på hjørnet av Solli Plass . 
– Jeg er sikker på at de tar mentale highfives hver gang de passerer hverandre på vei fra kjøkkenet , smiler Willie da en av dem svinger bortom vårt bord med mer vann . 
Svenska gårdshem 
Noen uker er gått siden Simon Weinberg , kjøkkensjef på den lille gourmetrestauranten Bokbacka i Skovveien , åpnet sin folkelige filial i noen kvartaler nærmere sentrum , i lokalene der Amerigo har holdt til de siste par årene . 
Bokbacka er oppkalt etter Weinbergs skånske barndomshjem , og Topphem skal være navnet på nabogården . 
Begge steder legger vekt på kortreist og økologisk mat , men Topphem er røffere , billigere og mer avslappet . 
Her går det an å komme bare for en øl i baren , eller en rett eller tre fra menyen . 
Menyen får plass på en enkelt A4-side og er bygget opp av kalde og varme småretter samt to store deleretter , én kjøtt og én fisk . 
Som så ofte på moderne , nordiske restauranter er rettene bare angitt med råvareoppramsing : 
« Persillerot & traktkantarell » , « Krabbe – pastinakk , karse » . 
Til gjengjeld er råvarens opprinnelse ofte angitt på detaljnivå , med navnet på gården den er dyrket . 
Det står også foreslått at man spiser tre retter eller flere . 
For eksempel femretteren kalt skrovmål , noe som ifølge svenska akademiens nettordbok betyr stort måltid . 
Denne kvelden består den av en kald og tre varme retter fra menyen i tillegg til én av dessertene . 
Men vi er så fristet av fiskeretten for to at vi dropper hele femretteren . 
Britiske bobler 
– Det kommer an på hvor sulten du er , svarer servitøren da Willie spør hvor mange retter han bør bestille . 
Hun smiler varmt da hun sier det , men er like fullt irriterende . 
At det skal være så vanskelig å gi et konkret råd ? 
Eller er det vi som er for konvensjonelle ? 
Vi ender opp med å bestille to småretter hver til forrett . 
Og brød . 
På Topphem tar de betalt for brød , noe som er litt lettere å forstå da en kurv med et helt , nybakt og varmt surdeigsbrød og en skål med smør blir satt på bordet . 
Heller ikke vinen vil hun gi et klart råd for , det er vanskelig å finne én vin som passer like godt til alle rettene våre . 
Vi blir enige om å velge vin til maten glass for glass . 
Men først et glass britiske bobler ! 
Vi skåler i frisk musserende der vi sitter i en konjakkfarget skinnsofa i en fin og buet bås hevet over den gemene hop som er plassert på pinnestoler langs vindusveggen ut mot Cort Adelers gate . 
Nei da . 
Sånn er det ikke . 
Men det er gøy å ha oversikt i det store , fine lokalet . 
Nærmest oss er det små vindusbord og stoler i mørkt tre , mens det lenger inn i lokalet er satt større marmorbord med skinnsofaer . 
På samme måte som det sjakkmønstrede flisgulvet ser alt gammelt og velbrukt ut under lekre , svarte lamper i industristil . 
Servitørene er litt ulikt kledd , men de fleste har gylne forklær over hvite skjorter og mørke jeans . 
Baren ved inngangen er innredet med gamle stilmøbler som kunne vært hentet fra stuen i virkelighetens Topphem i Skåne , og alt i alt er atmosfæren litt eklektisk hyggelig . 
Lykketreff av smaker 
Eklektisk er kanskje også en riktig beskrivelse på min første rett , en stor hvit tallerken fylt med biter av brent kål , syltet pære , fritert løk og røkt ål . 
Med en dressing laget av kyllinglever . 
Oi , for en kombinasjon . 
Jeg blir alltid fnisete lykkelig av overraskende og modige sammensetninger . 
Denne lille retten er et lykketreff av smaker og konsistenser som opphøyer hverandre og virker sammen . 
Jeg greier ikke å slutte å smile . 
– Og dette er bare godt , sukker Willie over sin krabberøre servert med nepe og surdeigskjeks . 
– Det rareste med denne retten er at den serveres i en plastskål . 
Min neste rett får meg nesten til å klappe i hendene . 
En halv bakt persillerot akkompagnert av persillepuré , fritert persille , frisk bladpersille og knallgrønn persilleolje . 
I tillegg en raus skje med traktkantarell blandet med svart hvitløk . 
Igjen er smak og konsistens en fest , nærmest en symfoni av ulike varianter over et tema . 
Kantarellrøren gir dybde , men jeg hadde faktisk greid meg fint med én råvare i denne retten . 
Willies entrecôte av lam , med rettisch , senneps\xadsaus og purreaske blir ordinær i forhold . 
Men den også er vel tilberedt . 
Og Rhône-vinen servitøren har valgt passer perfekt . 
Stadig er det nye servitører som kommer innom bordet , noen for å fylle opp med vann , andre med vin . 
Og nå kommer nok en svensk utgave med deleretten , et stort fat med en kvart piggvar på , servert med skinn og ben . 
– Ni ränsar den själv , smiler han og forsvinner . 
Det går lekende lett , og tilbake ligger det lekreste fiskekjøtt , aldeles perfekt tilberedt . 
Tilbehøret er en grillet purre og revet , tørket makrell , som heldigvis høres mye verre ut enn det er . 
Det gir salt og tekstur til den milde fisken . 
Den revne pepperroten som også følger med , kan derimot fort ta luven av flyndren . 
Vi dropper den . 
Smått til slutt 
Nytelsen fortsetter med dessertene , epleis til meg , ost til Willie . 
Han ser langt etter brødkurven servitøren har tatt med seg fra bordet , selv om den ikke var tom . 
– To små ostebiter og litt fritert grønnkål , det er nesten litt kjipt , sier han . 
Og selv så fornøyd jeg er med mitt måltid , må jeg medgi at jeg neppe hadde vært mett av fire retter – hadde vi ikke spedd på med brød . 
For her er en smårett en smårett . 
Men det lar seg heldigvis bøte på , bare bestill en til . 
Frogners nye storstue er som skapt for lange kvelder og mange matopplevelser . 
Miljø : 
5 Meny : 
5 Mat : 
5 Service : 
5 Verdi for pengene : 
4 24 av 30 poeng 
Nydelig restaurantlokale 
Godt utvalg vin på glass Sjarmerende og kunnskapsrike servitører 
Restaurantanmeldelse : 
Latterlig dårlig mat Den nye restauranten Pincho Nation har valgt sirkus som interiørtema . 
Dessverre er det maten som er til å le av . 
– App-basert restaurant . 
Den første i sitt slag i Norge , sier spisefølget idet vi går inn dørene til Pincho Nation . 
Kjeden har allerede åpnet rundt 40 restauranter i Sverige siden de startet opp i 2012 , og nylig åpnet de dørene like ved Jernbanetorget . 
– Dere skal få oppleve eksotiske dyr ! 
Hos Pincho Nation må du laste ned en app på telefonen din . 
Deretter bestiller du mat , drikke og betaler ved hjelp av appen . 
– Velkommen til oss ! 
To servitører står i inngangspartiet til restauranten og deler ut popcorn fra en popcorntralle . 
Vi blir vist til bordet i et ekstremt fargerikt spisested . 
Temaet på interiøret er sirkus , og her er det mye plysj , et forgylt løvehode på veggen , en rosa apekatt i vinduet og mange ulike fugler . 
– Det kunne vært rommet til en 8-åring , mener spisefølget , som likevel synes at de skal ha pluss i margen for en gjennomført stil . 
– Bli med inn i manesjen med en utrolig kjedelig meny ! 
– Hallo ! 
Har dere lastet ned appen ? 
Servitøren bekler rollen som den rene sirkusdirektør og forklarer hvor enkelt alt er på dette spisestedet . 
Vi blar oss gjennom appen med fine bilder av mat og drikke . 
Dessverre er det ikke så mange av rettene som frister . 
Menyen byr på små utgaver av kjente retter – kyllingvinger , ribs , kyllingspyd , fish ’ n ’ chips og en god del vegetarretter . 
– Menyen minner mye om TGI Friday ’ s , Egon og Hard Rock Cafe . 
Jeg tipper at det er barn , ungdommer og familier de er ute etter , mener spisefølget . 
Etter noen få minutter får vi første melding på telefonen om at vi kan hente drikken . 
Her må man nemlig hente både mat og drikke selv . 
– Er vennen din over 25 år ? spør damen bak baren idet jeg tar imot den iskalde pilsen . 
– La oss by dere på verdens minste scampi ! 
Etter ti minutter kommer en ny melding på telefonen . 
Spisefølget tuslet bort til kjøkkenet der en treplanke står med fire ulike småretter . 
Disse setter vi oppå et stygt stativ på bordet . 
– Rettene koster ikke mye , mellom 45 og 59 kroner , men er utrolig små . 
Tre mikroskopiske scampi burde vært mer spretne , og vi kjenner ikke noe til hverken hvitløk eller chili . 
Selv aiolien til er det lite futt i . 
– Kjære publikum : 
Gjør klar for kreps i oppløsning ! 
Det er verre med skalldyrpastaen . 
Det er noe smak i den kremete sausen , men pastaen er overkokt , og krepsen og rekene er helt slappe . 
De går nesten i oppløsning når vi pirker borti dem . 
– Hva har de gjort med cevichen ? 
Spisefølget fisker opp nok en laksebit med de bitte små gaflene vi har fått utdelt . 
Noen limesmak er ikke å spore i retten , som totalt mangler syre . 
Den er heller ikke noe spicy , men smaker kun av kjedelige laksebiter . 
– Mine damer og herrer : 
Mat uten smak Den siste sjømatretten er kveldens beste rett . 
Fish ’ n ’ chipsen kommer i en liten kurv , der spesielt søtpotetchipsen er sprø og god . 
De tynne fiskebitene kunne vært saftigere , men fisken er langtfra like grøtete som det vi har fått på andre spisesteder i Oslo . 
– Tartarsausen smaker lite , mener spisefølget . 
Nettopp dette er Pincho Nations store problem . 
Maten smaker nesten ingenting . 
Her skal det være barne / ungdomsvennlig , det skal gå raskt og ha ting på menyen alle liker , men maten er dørgende kjedelig ! 
Og verre skal det bli . 
– Utrolig , men sant ! 
Papp med hardt kjøtt ! 
Buffalowingsene mangler smak , er ikke saftige nok og har selskap av den samme tannløse aiolien . 
Det samme gjelder spareribsen . 
Det smaker overraskende lite og er altfor tørt . 
Den vannaktige blandingen av smakløs kål og gulrot som skal forestille coleslaw , er fæl . 
Flere av rettene vi spiser denne kvelden har også med noen salatblader , men de er meget slappe . 
– Nå må vi vel ha nådd bunnen ? 
Spisefølget legger bort den grusomme kebabrullen . 
I menyen står det kebab av indrefilet , men det vi har hentet på kjøkkenet er tørt og hardt kjøtt og dvask salat som er rullet inn i en pappbit . 
– Stillhet i teltet : 
Nå kommer den grusomme chiligryten ! 
Chilibearnaise uten chili er tilbehøret til en bitte liten tynn plankestek . 
Kjøttet er nokså tørt og uten krydder . 
Kun duchessepotetene – moste poteter med egg og fløte , som ser ut som kaker - er spiselige . 
– Denne er det jo smak i ! 
Chiligryten har faktisk noe sting , men den søtlige gryten med langtidskokt svinekjøtt smaker forferdelig . 
En emmen grøt med to seige nachochips . 
– Dere får oppleve både miniburgere og minipizza ! 
Miniburgeren byr faktisk på en positiv opplevelse i all elendigheten . 
Ja , brødet er tørt , osten ikke smeltet , men selve kjøttet har beholdt noe av saftigheten og kommer med god , karamellisert løk . 
– Dumplings bør du spise alle andre steder i byen , sier spisefølget . 
Det er veldig lite fyll med svinekjøtt inni , som smaker lite . 
Minipizzaen er også tørr , med seige biter oksekjøtt , syltet løk og mer av den milde chilibearnaisen . 
– Det siste nummeret i kveld er auberginens hevn – Det er lettvint å bestille da , sier spisefølget , som fortsatt prøver å være optimistisk denne kvelden . 
Den positive innstillingen forsvinner med tørre panerte kyllingbiter , en grusom risotto med sopp , og noen aldeles redselsfulle biter med aubergine , størknet i en kvalmende valnøttsaus – det ekleste vi har spist på evigheter . 
– Det er trist å si dette , men jeg er redd for at Pincho Nation faller i smak hos mange barn og ungdommer . 
Popcorn på vei inn , sirkustema , bestille på telefonen selv og så si navnet sitt på kjøkkenet , er noe mange unge vil synes er veldig artig . 
Da spiller det ingen rolle at maten er elendig . 
Vi har ikke spist dårligere mat siden Tusenfryd . 
– Vi kunne like gjerne gått på klovnefilmen IT på kino – da hadde vi blitt like skremt ! 
Bedre steder i nærheten : 
Restaurantanmeldelse : 
Førsteklasses i annen etage 
Maten skinner opp trappen på Continental , men det er ting å rette på . 
– TAG Heuer ? 
Skikkelig digg . 
Er det Formula 1 Calibre 16 ? 
– Jepp . 
Din er også fet . 
Er det Breitling Galactic ? 
Nabobordet på restaurant Annen Etage er godt i siget , og bretter opp skjorteermer og briefer med de siste modellene av både Petek Philippe og Raymond Weil . 
Det er som å være med i boken American Psycho , hvor man skryter av hvem som har de peneste visittkortene . 
Restaurant Annen Etage Eik Adresse : 
Stortingsgata 24 . 
Tlf. 21547970 . 
eikannenetage.no 
Hva vi spiste : 
Dagens 5-retter med kveite , torsk , sellerirot , and og tindvedsorbet . 
Hva det koster : 
3 retter koster 395 kr , 4 retter 495 kr , 5 retter 595 kr . 
De har to ulike vinpakker i ulike prisklasse fra 375–495 kr og 545–695 kr . 
Har en egen julemeny med både lutefisk , hummer , rakørret , ost og multekrem . 
Hvem passer det for : 
Par , små og store vennegjenger . 
Vegetarretter : 
Kun en rett i menyen med saltbakt sellerirot . 
Rullestolvennlig : 
Nei . 
Lydnivå : 
Høy stemning og mange vennegjenger rundt 30–50 år dominerer lokalet . 
Passe rocka bakgrunnsmusikk . 
Innsidetips : 
Sjekk ut baren før du kommer til restauranten . 
Et hyggelig sted for en drink . 
Miljø : 
5 Meny : 
4 Mat : 
5 Service : 
4 Verdi for pengene : 
5 23 av 30 poeng 
Stemningsfullt lokale 
Mange deilige retter Hyggelige servitører Sexy Annen Etage er fortsatt et av de kuleste og mest sexy lokalene i byen , med mørkt interiør , farger i sort , gull og rødt og en dempet belysning . 
Det er høyt under taket i det store lokalet , som er smart inndelt i små og store bord i ulike soner . 
– Her har jeg lyst til å sitte lenge ! 
Vi tar femretteren begge to , sier spisefølget . 
Annen Etage har samme konsept som søsterrestaurantene Eik og Fjord , hvor man kan velge mellom 3 til 5 retter , samt vinpakker i to ulike prisklasser til . 
Menyen i gullpapir har fine beskrivelser av rettene , og har i tillegg gjort et grep flere spisesteder må herme etter : 
Vinpakken står beskrevet , noe som burde være en selvfølge overalt . 
Smørbegravelse – Fin start , skryter spisefølget . 
Vi har fått snacks før menyen starter , puffet svinesvor med tom yum-majones , samt skånsk landbrød med brunet smør . 
– Jeg skal begraves i brunet smør , opplyser spisefølget , som graver dypt i smørskålen mens fettet renner nedover haken . 
Kort etter ankommer første rett , ceviche på kveite . 
Hvite fiskebiter bader i en smaksrik , gul curry med smak av kokos , toppet med korianderfrø , hvitløk og basilikum- og limeblader . 
Det er friskt og godt , ikke for syrlig , passe søtt og med et herlig bitt fra små klatter sitrongressgelé . 
Vinen til , fra den dyreste vinpakken , er Gobelsburger Grüner Veltliner 2016 , en frisk og enkel vin fra Kamptal i Østerrike , som hverken ødelegger eller fremhever maten . 
Se torsken , en fin og feit og norsk en – Åh ! 
Dette er utrolig godt . 
Spisefølget er godt i gang med andre rett , et perfekt stykke dampet torsk . 
Fisken bader i en liten dam av smørsaus med masse skalldyrsmak . 
Ved siden av den fint krydrede torsken finnes en fløyelsmyk jordskokkpuré med klar nøttesmak og rå skiver jordskokk , mens det ligger masse nydelig , sprø jordskokkchips oppå fisken . 
Retten inneholder også en pepperrotgelé vi ikke kjenner mye til , men smakene passer ellers godt sammen . 
Bunnfrossen vin – De må skjerpe seg med vinpakken ! 
Spisefølget tar en ny slurk av hvitvinen , en Nathalie & Gilles Fèvre Chablis 1er Cru Fourchaume . 
Burgundervinen er i utgangspunktet en fyldig og deilig vin , men servitørene har satt alle vinene i isbøtter i lang tid , og vinen er iskald . 
Servitøren kan heller ikke mye om vinene og sier bare korte stikkord : 
Chablis fra Frankrike , Grüner Veltliner fra Østerrike . 
Ønsker man å matche matnivået , må man klare å lire av seg noe mer om vinpakken til 695 kroner . 
Stygg utenpå – vakker inni 
– Dette er en av mine favorittgrønnsaker , sier spisefølget . 
Tredje rett er en vegetarrett bestående av flere varianter sellerirot . 
Den knudrete grønnsaken ser nå lekker ut med knasende sprøtt og hvitt fruktkjøtt , sødmefulle , saltbakte biter , samt en aubergine- og kondensert melkepuré . 
Sellerirot er veldig aromatisk , og kjøkkenet har i tillegg med velduftende revet trøffel og biter av hasselnøtter , som passer utmerket til . 
Kjøkkenet er flinke til å kombinere det søte , salte og syrlige . 
Albert Bichot Vieilles Vignes de Pinot Noir 2015 er en enkel burgunder som fungerer greit til selleriroten . 
En god weissburgunder hadde også funket fint her . 
Ur hvor det går Servitøren heller i vann og forteller om rettene , men klarer ikke å heve totalopplevelsen . 
Det er foreløpig få gjester i restaurantlokalet , så her kunne man budt mer på seg selv . 
Heldigvis har vi nabobordet med klokkene , som nå har glidd over til antall . 
Vi skjønner kjapt av vi bør ha tre ulike jobbklokker , to til representasjon , to fritidsklokker og noen ulike varianter til fest . 
Gjentakelser 
Fjerde rett er også god , men dagens dårligste så langt . 
– De blir veldig gjentagende med rotgrønnsaker i ulike varianter . 
Nå får vi pastinakkpuré , den tredje pureen på rad , sier spisefølget . 
Her er også pastinakkchips , og kjøkkenet har godt av å variere mer i fremtiden . 
Anden er stekt litt for lenge og er ikke så sprø som den burde på toppen . 
Grillet spinat passer godt til , men rødvinssausen blir for tam og kjedelig . 
Loirevinen Clau de Nell Cuvée Violette 2013 passer derimot meget godt til anden . 
Søt og god avslutning – Eik Annen Etage er fortsatt et bra valg i Oslos restaurantjungel , og passer best å besøke når det er mørkt ute . 
Da kommer interiøret til sin rett . 
Desserten er , i tillegg til cevichen , kveldens mest sammensatte rett . 
Tindvedsorbet ligger på toppen av hvit sjokoladekrem , med gresskarkjerner og et grønt dekke av timianpulver . 
Det er søtt , syrlig , crunchy og kremet , og en verdig avslutning på et godt måltid til 2600 kroner . 
– Solid og godt håndverk , men større variasjon og bedre vinpakke til neste gang , oppsummerer spisefølget . 
Restaurantanmeldelse : 
Bloddryppende , god hovedrett på St. Lars Alt er ikke perfekt hos St. Lars , men côte de boeuf kan de ! 
– Se bak deg , hvisker spisefølget , som holder på å le seg ihjel . 
Vel er det mørkt i restaurantlokalet til St. Lars , og lommelykter fra mobiltelefoner lyser opp menyene , men en mann med hodelykt har vi ikke sett her før . 
Lokalet ved Bislett er fortsatt en populær matdestinasjon , og også denne kvelden er det fullt i restauranten . 
Grillet helgen 
– Jeg liker godt dette lokalet . 
Her senker man skuldrene i det man kommer inn gjennom fløyelsforhenget , sier spisefølget . 
Det er uformelt , ujålete og stemningsfullt med rutete gulv , mørke stoler og bord og et bilde av helgenen St. Lars som blir stekt over glødende kull . 
Vi tar en øl hver mens vi leser gjennom menyen , som ikke har forandret seg stort gjennom årene . 
Her er fortsatt øre- og snutesnacks , grillet margbein , tartar , blåskjell med chorizo , langtidsstekt lammebog , côte de boeuf , burger og entrecôte . 
Havets kardinal 
– Da starter vi med grillet hummer med løyrom og safranaioli , forteller servitøren og setter to mørke asjetter foran oss . 
Vi har valgt dagens 3-retter til 765 kroner , en stiv pris som skyldes dyre råvarer . 
– Jeg synes ikke kjøkkenet er så heldige med denne retten . 
Vi har spist mye grillet hummer på ulike restauranter i Oslo , men denne er nesten helt uten grillsmak , sier spisefølget . 
Hummeren er saftig og har følge av deilig løyrom som popper i munnen . 
Den meget kraftige safranaiolien stjeler dessverre for mye av smaksbildet . 
Det hadde vært lurt med varme tallerkener , og det grillede brødet ved siden av er kaldt . 
Tannat ? 
Servitøren er avslappet og kunnskapsrik , men man må passe seg for å ikke bli for nonchalant . 
Det går vel fort i svingene , og servitøren er minimalt til stede ved bordet . 
– Denne liker jeg veldig godt ! 
Spisefølget tar en ny slurk av rødvinen som servitøren har foreslått til hovedretten . 
Alain Brumont Ch. Montus 2012 er en vin fra sydvest-Frankrike , et området som ikke er så kjent for nordmenn . 
Noe av det mest spesielle her er den blå druen tannat fra appellasjonen Madiran . 
Vinene herfra har markant tanninstruktur og kan minne om viner fra Bordeaux , fordi den ofte blandes med noe Cabernet Sauvignon . 
Fettmarmorering 
– Dette kan de . 
Spisefølget er raskt ute med å stikke den store gaffelen i flere av de knallrøde stykkene av côte de boeuf – en kotelett av oksekam med beinet på . 
Kjøttet ligger utover en stor trefjøl og fyller halve bordet . 
Kjøttet har en fin fettmarmorering , er utrolig mørt og nydelig på smak . 
Dette er noe av det beste kjøttet som finnes . 
Over kjøttet er det grovt salt , sitroner og persille . 
Ikke en dråpe igjen – Disse friesene er meget gode , sprø og blandet med masse hvitløk , sier spisefølget . 
Det passer også med en frisk og sprø salat til alt det salte . 
Bearnaisen er fantastisk , tykk og syrlig , og ikke en dråpe er igjen etter at vi har skrapet opp alt fra sausenebbet . 
I tillegg til bearnaisen serverer St. Lars en klassisk , smaksrik fransk saus kalt bordelaise , som er laget av sjalottløk , rødvin og mye god oksekraft . 
Vi kjenner også smaken av timian . 
Her gjør kjøkkenet alt riktig . 
Hei , hå og en flaske med rom Stemningen er stort sett god i det lune lokalet , hvor bordene står tett . 
Før desserten har nabobordet en meget interessant krangel : 
Han diskuterer hvordan man skal sette riktig inn i oppvaskmaskinen . 
– Artig med flambering ved bordet , men jeg synes desserten forsvinner veldig i all spritsmaken , mener spisefølget . 
Baba rum er en saftig , søt kake som er blitt dynket i rom . 
Den skal smake mye av rom , men nå smaker det lite annet . 
Kremen til er meget god , en fluffy og søt Chantillykrem med touch av vanilje . 
– St. 
Lars er fortsatt bra og gjør ting enkelt og godt , men har forbedringspotensial . 
Nå er det beste tipset å dele lammebogen eller côte de bouef . 
Da blir man mett for en god pris . 
Restaurantanmeldelse : 
Vakkert spisested Restauranten Vintage Kitchen ser ut som en gul ost , men må modnes litt mer før alt er perfekt . 
– Det finnes en og annen oase mellom de moderne byggene her , sier spisefølget . 
Vi har passert nydelige Hersleb videregående skole , og står nå foran en vakker , okergul bygning ved Akerselva . 
Den to etasjers høye direktørboligen i Sundtkvartalet byr på vinbar og lunsjmuligheter i første etasje , mens vi skal opp trappen til restauranten i andre . 
Vintage Kitchen Adresse : 
Lakkegata 55 . 
Tlf. 45915625. 
vintagekitchen.no 
Hva vi spiste : 
Gåseleverterrin og hummer til forrett . 
Reinsdyr og torsk til hovedrett . 
Ostetallerken til dessert . 
Hva det koster : 
4-retters menyen koster 655 kr . 
Forretter 185–198 kr . Hovedretter 320–348 kr . 
Dessert 148–185 kr . 
Hvem passer det for : 
Par og små vennegjenger . 
Vegetarretter : 
Soppravioli med spinat . 
Rullestolvennlig : 
Nei . 
Trapper opp til restauranten . 
Lydnivå : 
Behagelig bakgrunnsmusikk på samtalenivå . 
Innsidetips : 
Sjekk ut vinbaren i 1. etasje . 
Fin til lunsj eller kun for noen glass på kvelden . 
Miljø : 
5 Meny : 
5 Mat : 
4 Service : 
4 Verdi for pengene : 
4 22 av 30 poeng 
Flott restaurantlokale 
Meget bra vinutvalg Hyggelige servitører Vinhimmelen – For et fint restaurantlokale ! 
Litt 50-talls stil . 
Spisefølget ser på nydelig , varme lamper , trebord i ulike størrelser , brunmønstrete tapet , mørke stoler og safaer , og selvsagt ; åpent kjøkken og modningsskap for kjøtt . 
Vintage Kitchen byr på dagens 4-retter , i tillegg til noen få andre retter i à la carte menyen . 
Vinlisten er god og tykk , og byr på et utrolig godt utvalg vin fra hele verden , spesielt med trykk på Frankrike . 
Skål for Charles ! 
Servitøren har helt oppi to glass med champagne , mens vi leser gjennom menyen , men det er underlig at man ikke forteller hva som er i glasset på et vinsted . 
Etiketten er likevel gjenkjennelig , den meget gode Charles Heidsieck Brut Reserve er god champagne med mye smak , og er laget på druene Chardonnay , Pinot Noir og Pinot Meunier . 
Yuzusmør 
– En klassisk meny med mange kjente råvarer . 
Denne menyen faller nok i smak hos de fleste , sier spisefølget . 
Vi prøver oss på noen retter fra à la carte menyen , og servitøren byr på brød og fransk smør med masse yuzu , samt en liten bit nydelig , røkt andebryst med plomme og en syrlig touch av sitron . 
– Denne smaker fantastisk ! 
Etter en liten pause har servitøren satt forrettene på bordet , og retten med hummer er kveldens store høydepunkt . 
Biter av hummer ligger i en utrolig god kaviarsaus med masse gressløk , erter , kantarell og lardo – salt spekk fra grisen . 
Hummeren blir litt borte i smaksbildet , men retten er meget balansert mellom det salte , syrlige og sødmefulle . 
En skikkelig innertier ! 
Skyt , Wilhelm ! 
Skyt ! 
Vintage Kitchen er ikke like heldige med den andre forretten . 
– En god gåseleverterrin , men de to variasjonene av eple overdøver den gode terrinen . 
Her er også sprø pankosmuler og intens smak fra gauksyre , men eplene , hvor er Wilhelm Tell når du trenger ham , ødelegger balansen . 
Mange bruker søt dessertvin til gåselever , men denne gåseleverterrinen passer som hånd i hanske med Van Volxem Rotscheifer Riesling Kabinett 2015 , med en lang og deilig ettersmak . 
Moselvinen inneholder en god del restsukker til den fete leveren , men er samtidig meget frisk og fruktig . 
Kvalitetstid med Rudolf Restaurantlokalet fylles opp med folk mellom 40 og 50 år , som setter seg ved langbord og flotte , runde bord . 
– Da er det klar for hovedretter , opplyser servitøren vår , og setter tallerkener i stråmønster på bordet . 
Reinsdyret er aller best . 
Kjøttet er så vidt stekt , er ekstremt mørt og smaksrikt og har en såkalt demi-glace over seg , en kraftig og konsentrert kraft . 
En saftig potetkake er også vellykket , sammen med syltet løk og rosenkål . 
For å løfte det magre kjøttet enda ett hakk opp , har kjøkkenet blandet i røkt bacon – en særdeles vellykket vri . 
– Det eneste jeg lurer på et hvorfor de har delt ut en diger samekniv til deg , ler spisefølget . 
Det møre kjøttet hadde tålt den sløveste kniven i skuffen , og det er komisk å skjære det møre reinsdyret med en diger kjøttkniv . 
Druen Syrah funker bra til viltkjøtt , og den fyldige og peprede Chapoutier Les Meysonniers 2014 fra Crozes Hermitage i Nord-Rhone er et godt valg . 
Mer variasjon , takk ! 
Torskeretten er også god , men ikke helt optimal . 
Fisken flaker seg fint , er godt krydret , men er ikke så saftig som den burde . 
Den er varmebehandlet litt for lenge . 
Tilbehøret , bortsett fra bacon , er akkurat det samme som til reinsdyret , og med så få retter på menyen , forventet man noe mer variasjon . 
Hummerbisquen i bunnen er meget kraftig og velsmakende , men den klassiske suppen er vel heftig i kombinasjon med torsken . 
Red Car Sonoma Coast Chardonnay står også godt til retten , for Californiavinen er frisk og fyldig og har en lang lengde . 
Stive priser 
– Veldig gode oster , skryter spisefølget . 
Servitøren har satt frem surdeigsbrød med både nøtter og aprikos , og er mest fornøyd med en nydelig comté , en nesten rennende Brillat-Savarin vi kunne forspist oss på , samt en skarp Roquefort . 
En meget hyggelig kveld , men det blir nokså dyrt om du ikke velger dagens 4-retter . 
Regningen kommer på 2800 kroner , inkludert to glass Tokaier . 
185 kroner for ostefat er i dyreste laget , og 160 kroner for et glass av vinen fra Crozes Hermitage er stivt når flaskeprisen er 220 kroner . 
– Klassisk mat med forbedringspotensial , men veldig hyggelig restaurantlokale , sier spisefølget . 
Neste gang bestiller vi 4-retteren og en flaske vin . 
Restaurantanmeldelse : 
Sjekk ut denne nykommeren ! 
Brasserie Ouest byr på utrolig deilig mat og god stemning . 
Dette er definitivt en av årets aller beste nye restauranter . 
– Det er så deilig ! sier spisefølget . 
– Hva da ? 
Vi har ikke fått mat ennå . 
– Nye tilskudd på restaurantfronten vel ! 
I år må være det beste året noensinne , med utrolig mange spennende nyetableringer . 
Galt , Omakase , À " L'aise " , Fyr Bistronomi , Topphem , Sørenga Sjømat , The Pink Elephant , Genki , Park 29 og nå Brasserie Ouest i Elisenbergveien på Frogner . 
– En særdeles vellykket ansiktsløftning , mener spisefølget . 
Vi har fått tildelt et bord i Elisenbergveien 19 , som tidligere har huset Gimle restaurant og Art Of Sushi . 
Nå er det blitt brasseriestil inne i det avlange spisestedet , med blågrå vegger , røde sofaer og en lun og god stemning . 
Lokalet er stappfullt , og det skal bli spennende å se om nyetableringen går ut over Feinschmecker og BA 53 som ligger få meter unna . 
Forelsk deg i Burgund 
Menyen byr på mange fristelser , og vi starter med friterte froskelår , mens vi leser gjennom vinlisten . 
På veggen henger kart over området Burgund , og også vinlisten er full av herligheter fra det fantastiske området . 
Vi lander på en flaske Olivier Leflaive Puligny-Montrachet , en frisk og fyldig herlighet som varer en evighet i munnen . 
– Jeg var innom polet rett ved restauranten og så at de hadde flere flasker av den vinen inne . 
Den er dyr , koster nesten 500 kroner på polet , men Brasserie Ouest har bare doblet prisen og selger den til 995 kroner . 
Det er en god deal , sier spisefølget . 
Har du arvet en formue eller har en gigantisk representasjonskonto , kan du kjøpe deg en flaske Chateau De Latour 1 . 
Cru 1990 til 11995 kroner . 
De har også noen flasker Montrachet Grand Cru til 15500 og 17500 kroner . 
Og nå , Kermit ! 
– Utrolig godt ! 
Spisefølget tar nok en bit av froskelåret som er knasende sprøtt og glovarmt . 
Det å få til så saftig kjøtt , samtidig som de er så ekstremt sprø , er ingen lett jobb , men de kan det hos Brasserie Ouest . 
Dressingen til er også meget god , og smaker masse av både hvitløk , persille og noe kapers . 
Den blir litt borte i frityren , men vi har fått noen skiver surdeigsbrød til , hvor den syrlige remuladen kommer til sin rett . 
Beste salaten – ever Servicen er litt slapp i starten . 
Vi sitter lenge og glor i menyen , og Brasserie Ouest må passe seg for å ikke gå i popularitetsfellen . 
Vi får nemlig beskjed om at vi har bordet i to timer , men dette er et sted hvor man har lyst til å sitte lenge . 
– Dette er kanskje den beste salaten jeg har spist noensinne , skryter spisefølget . 
Etter Kermitsnacks får vi forretter på bordet , og husets salat innfrir alle forventninger . 
I midten ligger et lunt stykke rennende chèvre , omringet av knasende sprø salat , masse bacon og biter av hasselnøtter . 
Det er syrlig , friskt , salt og søtlig , og kokkene er flinke til å balansere ingrediensene , slik at alle smakene trer fint frem . 
145 kroner for den saftige salaten er kveldens beste kjøp ! 
Ute etter god og rimelig mat ? 
Sjekk ut disse stedene ! 
Cucumber Den andre forretten er også bra . 
Kjøkkenet skal ha skryt for at maten er rykende varm , godt hjulpet av varme asjetter . 
I en fin suppeskål ligger nydelige biter ravioli , fylt med agurkkraft og sennep . 
Agurksmaken trer fint frem , men sennepen er mer anonym i den milde , balanserte retten . 
Raviolien bader i en frisk og syrlig saus laget på champagne . 
I tillegg er det agurkbiter , for å gi retten et knasende innslag i all den myke teksturen , samt dillkvaster og litt rogn . 
Terningkast 7 – For en utrolig herlig stemning det er her , sier spisefølget . 
Det er ikke så mange brasserier i Oslo , men veldig mange av dem byr på den samme uformelle atmosfæren og høy kvalitet på maten , som Le Benjamin , Brasserie Hansken , Chez Colin og Brasserie France . 
Hovedrettene kommer kjapt på bordet . 
Vi har valgt oss svinekjaker og grillet indrefilet og blir ikke skuffet . 
– Terningkast syv på pommes frites ! 
Om den er dobbel eller trippelfritert à la Hester Blumenthal vites ikke , men det blir nesten slåssing om de ultrasprø og deilige salte potetpinnene servert med en nydelig bearnaise med estragon over . 
Pommes friten er følge til den grillede indrefileten , som er utrolig smakfull , mør og godt krydret . 
Rødvinssausen er kraftfull på smak , og for å gi retten noe sødme , har de med søt , grillet tomat og brokkolini . 
Det er en blanding av brokkoli og en asiatisk grønnsak kalt Gai Lanen , som er søt og sprø på smak . 
Et glass Francs Magnus 2014 fra Bordeaux passer godt til , med silkemyke tanniner og en deilig duft av bær og plommer . 
En på kjaken – Nydelig ! 
Spisefølget er begeistret for svinekjakene som er fulle av smak og noe av det beste vi vet på dette dyret . 
Grisekjøttet er fast , men likevel mørt , og velter seg i en binge av byggrisotto , syltet løk , salat og ramsløk . 
Risottoen er fantastisk , full av god kraft og perfekt varmebehandlet . 
Også her er kjøkkenet flinke til å la alle smakene tre fint frem , og blandingen er magisk god . 
Safransorbet 
De to tilmålte timene er passert , men de kunnskapsrike servitørene har ikke mast på oss om at vi har dårlig tid . 
Vi får sogar en pause før desserten ankommer , en Almond Financier , en klassisk , populær fransk mandelkake . 
Den består av sukker , smør , mandler og eggehviter og bakes på høy varme . 
Her blir den servert pære , safransorbet , krem og pistasjnøtter . 
Safranen passer utrolig godt til den søte desserten , med fløyelsmyk krem og knasende biter pistasjnøtter . 
– Brasserie Ouest er på høyde med de aller beste brasseriene i Oslo . 
Om ikke det aller beste akkurat nå . 
Hit skal vi tilbake – snart ! avslutter spisefølget . 
Matanmeldelse : 
Fyret lyser ennå opp Youngstorget 
Fyret har rundet 20 år i basarhallene på Youngstorget , men er fremdeles sprek . 
– Er det så lenge siden første gang vi spiste Skipperburgeren her , sier Spisevennen . 
Vi har avtalt å møtes i krypinnet oppe i Basarhallene på Youngstorget , der Fyret har holdt til siden 1997 . 
Stedet , som ble åpnet av jazznestor Gunnar Moreite , er blant Norges første akevittbarer og har også et av de største akevittkartene vi har sett . 
– Det må være over 200 sorter her . 
Hvis du har tenkt å drikke deg gjennom den , vil du måtte bruke flere uker , sier jeg til Spisevennen . 
– Dette må være et av byens minste spisesteder ? sier Bordvenninnen . 
Mer enn du kan drikke 
Ved siden av den sagnomsuste skipperburgeren byr Fyret på danske smørrebrød i maritime omgivelser . 
Baren er proppfull av akevittflasker , og veggene er dekorert med bilder av båter , fyrtårn og andre gjenstander som sender tankene mot sjøliv . 
En ansamling skytevåpen henger på veggen bak oss . 
– De er der for å beskytte oss mot pirater , ler Spisevennen . 
Prisene er i hvert fall langt fra sjørøveri – store smørbrød til 150 kroner må regnes som godkjent . 
Spisevennen skal ha Skipperburgeren , mens jeg vurderer en hakkebøf . 
Bordvenninnen vil prøve tunfiskrøren , som skal være laget på en oppskrift hentet fra New York . 
– Jeg liker at omtalene av noen av rettene på menyen har et personlig preg . 
Det bidrar til den avslappede stemningen her , sier hun . 
Så samles vi på Hvaler 
Fyret er et av få steder i Oslo som har Hvalerpils på fat . 
Ellers har de Nøgne Ø og et par typer brygg fra Schouskjelleren . 
Vinkartet er mer beskjedent , med henholdsvis fire typer hvit- og rødvin ved siden av husets vin . 
Spisevennen og jeg prøver oss på Hvalerpilsen som er litt lettere og lysere enn den man vanligvis får i byen . 
– Nesten som sommerøl , mener Spisevennen . 
Bordvenninnen har bestilt husets hvitvin , en Chardonnay fra Venezia , som får godkjent . 
Den hyggelige servitøren kommer også med et glass vann før hun tar opp bestillingene . 
Burgermonster 
Det tar litt tid før maten kommer til bordet , så både Spisevennen og jeg har nesten tomme glass idet servitøren kommer med tunfisken og Skipperburgeren . 
– Jeg er straks tilbake med hakkebøffen , sier hun , og vi skynder oss å be om påfyll . 
– Jeg tar gjerne en Pale Ale fra Nøgne Ø , sier Spisevennen . 
– Jammen bra vi ikke er her ved lunsjtider , da hadde vi kommet sent tilbake . 
– Dere må smake denne tunfisken , sier Bordvenninnen . 
Et tykt lag ligger oppå et stort salatblad og en raus skive landbrød og er blitt toppet med oliven , skivet paprika , agurk og sitron . 
Skipperburgeren er også en massiv kjøttpuck med salat , tomat , løk og et langt stykke sylteagurk . 
– Litt vel tettpakket burger etter min smak , burgeren er umulig å spise uten å bruke kniv og gaffel , klager Spisevennen . 
Min hakkebøf faller derimot lettere fra hverandre og er toppet med stekt løk , et speilegg , rødbeter , sylteagurk og kapers . 
Felles for alle tre rettene er at de er gode og mettende , så Bordvenninnen og jeg ender med å dele av crème brûlée , som får godkjent av begge . 
Gutteklubb ? 
– En gang i tiden var Skipperburgeren noe man valfartet hit for , men hvordan skal den klarer seg nå som det er et vell av hippe burgersjapper innenfor gangavstand som Tommis , Illegal , Burger Bar , Troy ’ s , Munchies og Wünderburger ? spør jeg Spisevennen . 
– Burgeren er bra den , selv om atmosfæren og det øvrige utvalget smørbrød , øl og akevitt er minst like viktig for meg , svarer han . 
– Man får mye mat , særlig tunfiskrøren gir valuta for pengene , sier Bordvenninnen , som likevel mener at hun heller ville treffe venninnene sine et annet sted . 
– Fyret er mer for guttene , mener hun . 
– Vi drar heller på Kulturhuset eller Hells Kitchen hvis vi skal møtes her i nærheten . 
Stort utvalg akevitt 
Store smørbrød 
Intimt lokale 
Andre steder med gode smørbrød Café Sorgenfri : 
Danske smørrebrød og akevittbar Theatercafeen : 
Klassisk wienercafe Vintage Kitchen : 
Nytt sted ved Akerselva / Grønland Bibliotekbaren Bristol : 
Kjent for sine smørbrødbuffeter 
Matanmeldelse : 
Gå gjerne hit for pizza og vin , men la det bli med det Er det pizzaprisen som er viktigst , er Mangiamo et greit valg på Løkka . 
Syv gode år . 
Det har italienske Mangiamo fått på Løkka . 
Syv år med samme fantasiløse interiør , med omtrent samme standardmeny og med samme slappe flamme på gasspeisen . 
Og siden det gode besøket tilsynelatende også er det samme , skulle det ikke forundre om Mangiamo holder fortet i hjørnelokalene i Thorvald Meyers gate i syv år til . 
Eller er det nå de syv dårlige kommer ? 
Ting kan tyde på det . 
Mangiamo a poco prezzo ! 
– Det er to grunner til å gå på Mangiamo , sier Willie : 
– Rimelig pizza – og alltid ledig bord . 
Selv har han kapret ett av de beste , nær vinduet med utsikt mot peisen . 
En blond servitør har vært bortom med meny og vann , og nå sitter han og kikker vekselvis på den spede flammen i mursteinspeisen og på løkkafolket som flanerer forbi denne tidlige høstkvelden . 
Mangiamo betyr « la oss spise » og byr gjester på en klassisk , velfylt italiensk meny . 
Her er det ingen overraskelser , kanskje bortsett fra tilbudet om banansplit til dessert , ellers er det antipasti , pasta og pizza . 
Noen få hovedretter . 
Tiramisu . 
Alt er velkjent og trygt . 
Lokalene er fortsatt like kjedelige som en frokostsal på et 80-tallshotell , til og med med brungrå filt på gulvene . 
Men det er jo rent og pent . 
Og antageligvis av skikkelig kvalitet : 
De høyryggede stolene er helt OK å sitte på og ser like fine ut som for syv år siden . 
Med salat til salaten 
Vårt håp om at maten er av samme bestandige kvalitet som interiøret , skal kjapt få seg en smekk . 
Min forrett , insalata caprese , er knapt mulig å ødelegge helt , men Willie blir dypt skuffet over sine blåskjell i en « mustig tomatsaus » , som det står i menyen . 
Capresen består av en liten ball med buffalomozarella og en tomat skåret i skiver lagt i taksteinsmønster overstrødd av fersk basilikum . 
Ved siden av ligger en haug salat med oliven , paprika og den hersens søte balsamicosirupen som av en ufattelig grunn er fast tilbehør på altfor mange restaurantkjøkken . 
Men altså , salat til salaten ? 
Helt uforståelig . 
Osten og tomaten er gode , ikke for kalde og passe tykke . 
Resten får ligge . 
Blåskjellene serveres med to hardt stekte brødskiver med hvitløkssmør . 
Brødet er nesten helt svart og smaker nokså svidd og bittert . 
Skjellene er fete og fine , men tomatsausen er kraftig og søt og dominerer smaken fullstendig . 
Rosa flamingoer i baren 
– Vinen er god , forsøker jeg å glatte over den dårlige stemningen . 
Mangiamo har et fint vinkart med lange beskrivelser på hver enkelt av vinene . 
Alle er naturlig nok italienske , mange av dem finnes på glass . 
Vi har valgt pinot grigio til forretten , helt uten hjelp fra en hyggelig , men litt tafatt servitør . 
Stadig kommer det inn nye gjester , jentegjenger , familier og forelskede par . 
Og enda oftere er det sykkelbud som mens de venter på take away henger i baren som en absurd installasjon rosa flamingoer . 
Det er tydelig at pizzaen fortsatt greier seg i nærområdet , der blant andre Villa Paradiso , Tranen og Samson ypper seg i kvartalskonkurransen . 
Og det kan man forstå , tenker jeg når jeg får min glovarme pizza salsiccia . 
Sprø , tynn bunn , fint krydret tomatsaus , stekte cherrytomater , rødløk og italiensk pølse overstrødd med frisk rucola – det eneste som kunne vært bedre , er bunnen . 
Den blir for bløt og vassen i midten . 
Rett fra fryseren til frityren 
Når jeg ser bort på Willie , skjønner jeg at jeg likevel har vunnet – med god margin . 
Han har bestilt Mangiamos nest dyreste rett , grillet lammekarré til 229 kroner . 
Det er i utgangspunktet ingen upris , men med denne kvaliteten er det et ran . 
På tallerkenen ligger det brunt kjøtt i brun saus , toppet med et halvcentimeter tykt , grått og salt kjøttstykke . 
Ifølge menyen er det ristet parmaskinke . 
Det er det definitivt ikke . 
– Kanskje kokt sideflesk ? spør Willie . 
Lammet under er mørt nok og pent nok . 
Men det smaker ingen ting ! 
Og kladden de kaller chèvre- og urtekrem , har svært lite smak å tilføre . 
Og med skålen med pommes frites er bunnmålet nådd . 
Dette er ferdigvare , frossen potetmasse fra pose , varmet i frityren . 
– Så kjipe varianter trodde jeg faktisk ikke ble servert på restaurant lenger , sier Willie og brekker en bit med fingrene . 
Innenfor den gylne , sprø skorpen tyter halvstiv , gråhvit potetgrøt frem . 
Eggerøre med pyntefrukt 2–0 til meg altså . 
Men det kunne jo ikke vare . 
Når vi kommer til desserten , skjønner jeg at det er min tur . 
Mangiamo serverer en crème brûlée som er så søt at det iser i tennene – og så hardt stekt at vaniljekremen har samme konsistens som eggerøre . 
Det er totalt mislykket . 
Og hallo ! 
Det hjelper ikke å pynte liket med smakløs stjernefrukt og Physalis . 
Send dem tilbake til 80-tallet der de kom fra . 
Hos Mangiamo får de to følge tiramisuen også . 
Det beste med dem er at du kan legge dem til side . 
Det går ikke med sjokoladesausen som er dandert under og rundt det store stykket dessertkake . 
Men uansett er den helt super , saftig , kremete og smaksrik . 
Og stor nok for to ... 
Dermed er det kanskje tre grunner til å velge Mangiamo blant Løkkas mange restauranter , god plass , billig pizza og deilig tiramisu . 
Men så skarp som konkurransen er her i området , spørs det om det holder i syv nye år . 
Bra utvalg pizza 
Halve porsjoner Sentral beliggenhet 
Restaurantanmeldelse : 
Inderen på Nordpolen varmer Jewel of India har funnet formen på Nordpolen . 
– Har vi vært her før , spør Spisevennen idet vi kommer inn døren . 
– Jeg husker bare den norske restauranten Victor , men nå er det altså blitt indisk her også . 
Nye Taj Mahal lenger nede i Vogts gate var lenge det eneste alternativet i området , men for to år siden startet Frogner-suksessen Jewel of India en avdeling på Sandaker . 
Bordvenninnen og jeg var ganske fornøyde da vi var her rett etter åpning , og nå er det på tide med et gjenbesøk for å se hvordan de klarer seg i dag . 
– Servicen er i hvert fall på topp , mener Bordvenninnen , som er blitt ført til bordet av en svært hyggelig servitør . 
Ganske snart har vi også fått poppadoms med en mild salat og mintdressing . 
Spisevennen vil ha Cobra-øl , så vi deler en stor flaske mens Bordvenninnen får en frisk Riesling . 
Menyen byr både på klassiske indiske retter og husets spesialiteter . 
Vi begynner med fritert løk , kyllingvinger og små biter marinert lam , og lar oss overtale til å prøve noen av kjøkkenets spesialretter : 
Kylling Methi og « chefs ’ special » Masala lam . 
Spisevennen er fast bestemt på seekh kebab . 
– Jeg har spist det på de fleste steder her i byen , og vet hvordan det skal smake , mener han . 
Lovende forsmak 
Det tar ikke lang tid før forrettene er på plass . 
Den friterte løken har en god overflate og et fint kryddersting mens kyllingvingene har ligget i yoghurt og fått et stenk av både sitron og ingefær . 
Men det er de små lammebitene som det blir mest rift om : 
Her setter både kanel og kardemomme smak på de møre kjøttbitene . 
– Den kunne vi bestilt to av , mener Spisevennen , som ber om nok en flaske Cobra idet servitøren kommer for å hente de tomme tallerkenene og fatene . 
Bordvenninnen ber om et glass av husets rødvin til sin kyllingrett , og straks etter har vi fått vår drikke . 
– De er påpasselige , sier hun . 
Bæ bæ lille nam 
Så er det klart for hovedrettene . 
Spisevennen har bedt om vanlig nan til sin seekh kebab , som kommer med en middels sterk saus . 
Bordvenninnen er blitt anbefalt å ta sin rett medium pluss mens jeg har bedt om Madras styrke . 
Ved siden av har vi bestilt hvitløksnan og raita . 
– Denne smaker akkurat som den skal , sier Spisevennen om seekh kebaben , som har et behagelig kryddersting . 
Bordvenninnens møre kylling har fått en omgang krydder som gir det milde kyllingkjøttet en varm tone , mens mitt lam har kraft og styrke uten at smakene forsvinner i chilien . 
– Tre velbalanserte retter , er vår dom . 
Nydelig avslutning – Smakte maten ? 
Vil dere ha en pause før dessert ? 
Kaffe ? 
Chai ? 
Våre servitører har hatt full kontroll gjennom hele måltidet . 
Til dessert anbefaler de hjemmelaget mangois tilsmakt kardemomme , noe som frister Bordvenninnen og Spisevennen . 
Jeg er egentlig ganske mett , men blir overtalt til å prøve den indiske gulrotkaken , som går utenpå et par av dem jeg har smakt andre steder i byen . 
Krydderstinget er tydeligere i denne varianten , og snart er dessertene spist opp . 
Regningen er ikke så verst : 
Rundt 2000 for tre retter til tre personer inkludert et par flasker øl og glass vin . 
– Neste gang jeg skal på Torshovteatret , drar jeg hit , sier Spisevennen . 
Sulten ? 
Prøv noen av disse stedene : 
Andre indiske utenfor sentrum Tandoori 
Hut : 
God pakistansk mat på Sagene The Indus : 
Godt , men bortgjemt på Grünerløkka Village Tandoori : 
Bra mat og service på Frogner Diamond Indian Cuisine : 
Godt opp en trapp på Majorstuen Gandhi : 
Godt ned en trapp ved Majorstukrysset Albertine : 
Godt i en bakgate ved St. Hanshaugen Bombay Cuisine : 
Godt ved Ringen kino 
Matanmeldelsen : 
Hjemme-hos-opplevelse med fyrig italiener Campo de ’ Fiori er et godt tilskudd til Oslos restaurantverden med sin avslappede stil og gode mat . 
– Velkommen ! 
Kom , sett dere ned ! 
Skal det være et glass vin ? 
Vi har masse godt ! 
Øl ? 
Vær så god , her er menyen ! 
Jeg kommer straks tilbake ! 
Vår entusiastiske vert farer som en virvelvind videre rundt i lokalet , for nå kommer nye gjester som får en like overstrømmende velkomst . 
Ikke lenge etter får Bordvenninnen og jeg hvert vårt glass hvitvin , mens Spisevennen har fått en halvliter italiensk øl . 
– Det var ikke så livlig da stedet het Pinerolo Cantina , sier han . 
Menyen består av seks forretter , blant annet et antipasti-fat for to eller flere personer . 
De tilbyr også pastaretter der man dessuten har nylaget gnocchi hver torsdag , pasta med fisk fredager og risotto lørdager . 
Ti typer pizza laget på Roma-maner , syv hovedretter og seks desserter . 
– Her er det mye som frister , sier Bordvenninnen og Spisevennen i kor . 
De bestemmer seg for å prøve forettsfatet med spekemat og ost , mens jeg er spent på å prøve den grillede auberginen « etter mamma Isas oppskrift » . 
Til hovedrett vil jeg prøve pizza de Roma , og lander på Er Burino , som består av mozzarella , toskansk pølse , friarelli-brokkoli fra Napoli og chili . 
Bordvenninnen vil ha pasta og lander på linguine med skalldyr , mens Spisevennen vil ha kjøtt . 
Etter litt frem og tilbake med vår servitør , bestemmer han seg for lammekarré . 
– Vil dere jeg skal finne vin som passer til ? 
Vi kan finne en flaske eller bare på glass , vi har masse godt ! 
Vi er overlater gjerne valget til vår entusiastiske vert , som kommer med en flaske toskansk rødvin . 
– Hvis du heller vil , kan jeg finne frem et glass hvitvin til linguinen , men denne er meget god , sier han til Bordvenninnen . 
Italia rundt på et fat Vinen er fyldig , med et mykt anslag og en snev av steinfrukt og passer utmerket til forrettsfatet . 
Her blir vi presentert for en « Giro d ’ Italia » av ulike typer tynnskåret kjøttpålegg , oster fra den milde til de fyrige og med en raust dandert salat i midten . 
– Dette var ikke småtterier , sier Bordvenninnen halvveis inn i forretten , og Spisevennen nikker anerkjennende . 
– Valuta for pengene , mener han mens han prøver å tigge en gaffel av den grillede auberginen , som er tilsatt en mild tomatsaus , mozzarella og parmesan . 
– Denne er saftig og god ! sier han begeistret . 
Lam og pasta med sting 
Fatene er tømt , og vi nyter vinen . 
Men det tar ikke lang tid før hovedrettene er på vei . 
To servitører kommer med dampende tallerkener og rykende fat . 
Linguinen er nesten skjult av skalldyr , skjell og cherrytomater . 
– Dette er som å være tilbake i Roma , sier hun etter den andre munnfullen . 
– Hvitløk og chili gir det ekstra stinget . 
En herlig rett som minner om varme dager i Trastevere i Roma . 
– Navnet på dette stedet er hentet fra markedsplassen og blomstertorget i Roma , sier Spisevennen , som også er full av lovord om lammekarreen : 
– Den er tydeligvis marinert før den ble tilberedt i grillen , for denne er mør og deilig . 
Linsene har akkurat rett tyggemotstand , sjyen har en god fylde og de ovnsbakte potetene er myke og fine . 
Det kan ikke bli bedre , mener han . 
Gullpizza 
Jeg har fått smake av pastaen og lammet , men selv om begge rettene er meget bra , er det umulig å overgå min pizza , der den toskanske pølsen står som et utropstegn i smaksbildet sammen med den løvtynne , sprø bunnen . 
– Dette er blant de beste pizzaene jeg har fått i Oslo i det siste , sier Spisevennen , som gjerne besøker pizzarestauranter som Tranen , Villa Paradiso , Hell ’ s Kitchen og Teatro . 
Jeg liker spesielt godt bunnen og pølsen , sier han . 
Sist jeg ble servert friarelli , var på Roald & Umberto i Gamlebyen . 
Brokkoli-varianten har en særegen , krydret smak som passer både alene og på pizza som her . 
God stemning 
Nå må vi ha en liten pause før vi ser på dessertkartet , så vi drikker opp resten av flasken og la blikket gli rundt oss . 
– Det virker som om det er mange italienere her , sier Spisevennen . 
På ett bord sitter vår vennlige vert og snakker med tre som prøvesmaker ulike viner , og en familie med barn får masse oppmerksomhet av den andre servitøren . 
Et større selskap blir plassert ved et langbord i midten av lokalet , og får straks en varm velkomst . 
Vi er ennå mette , men ender med å bestille iskrem og ostekake . 
Isen virker hjemmelaget , og ostekaken er frisk og mindre mettende enn vi hadde forstilt oss . 
Regningen kommer på et par tusen tilsammen , men vi har fått mye mat for pengene . 
– For ikke å snakke om servicen , sier Bordvenninnen . 
– Campo de ’ Fiori er et godt tilskudd for dem som bor her i området . 
Uformelt Hyggelig service God mat Andre gode italienske Trattoria Popolare : 
Rustikk og elegant nederst på Grünerløkka Ruffino : 
Lekkert ved Slottet Baltazar : 
Vinbar i Kirkeristen med bra mat Skur 33 : 
Delikat på kaikanten ved Akershus festning Vineria Ventidue : 
Vinbar med god mat på Frogner 
Ferro : 
God mat i røft lokale ved Mathallen 
Matanmeldelsen : 
Cargo byr på enkelte høydepunkter Cargo er en god årsak til å legge kveldsturen til Sørenga . 
– Så er vi på Sørenga igjen , sier Spisevennen . 
– Sist var det sensommer og mexicansk ved kaikanten på Coyo , men nå passer det bedre å sitte lunt på Cargo . 
– Italiensk passer uansett årstid , mener Bordvenninnen , som kikker på menyen . 
– De har mye spennende her ved siden av de klassiske rettene , mener hun . 
Selskapet ved siden klarer ikke å bestemme seg for hva de skal ha , og diskuterer med den tålmodige servitøren om forskjellen mellom ulike toppinger på pizzaene . 
Til slutt er de klare , og snart har også vi fått bestilt . 
Vi er blitt sultne av turen langs kaikanten , så vi begynner med kamskjell , carpaccio og en antipastibrikke . 
Til dette har Bordvenninnen og jeg valgt hver vårt glass rødvin , mens Spisevennen bestiller en halvliter øl . 
Drikkevarene kommer fort , men det blir litt ventetid på forrettene . 
Da er det hyggelig at vi får litt ventebrød og olivenolje i mellomtiden . 
Kam-nam-nam-skjell – Snart er det vår tur , sier Bordvenninnen . 
To servitører kommer med mat til nabobordet , og like etter får vi våre forretter . 
Antipastibrikken er bra , men ikke like spennende som den vi fikk på Campo dei Fiori for et par uker siden . 
Carpaccioen er overstrødd med masse rucola , men det tynne kjøttet er heldigvis ikke kjøleskapskaldt som vi har fått det enkelte steder . 
Det er likevel kamskjellene som kommer best ut . 
De spretne kamskjellene ligger på en puré av romanesco , en brokkoli / blomkål-krysning , og tilsmakt sprø blomkål og svinekjake . 
– En sjelden variant , og veldig delikat , sier Bordvenninnen . 
Hummer med sprett 
– Vil dere vente litt før hovedrettene , eller skal vi servere dem fortløpende ? spør servitøren . 
Vi vil gjerne fortsette , og ikke lenge etter kommer linguine med hummer og strimlet biff med trøffelfries til bordet . 
– Pizzaen er snart klar , sier servitøren til meg , og mens jeg venter smaker jeg på linguinen til Bordvenninnen og biffen til Spisevennen . 
– Jeg hadde ærlig talt forventet meg noe annet , sier han og spidder en kjøttstrimmel på gaffelen . 
– Kjøttet er nesten gjennomstekt , og worcestershiresausen gir retten et litt bittert preg . 
Bordvenninnen er mer fornøyd med sin linguine med hummer , der skalldyrskjøtet er sprettent og cherrytomatsausen gir retten en fin sødme . 
Prima pizza 
Min pizza har en sprø bunn , og er godt overstrødd med diverse kjøtt som salsiccia , napoli piccante , n ’ duja og skinke , men med så mange ulike smaker tar de sterke pølsene overhånd , men tomatsausen i bunn og mozzarellaen demper en del av stinget . 
– Jeg burde tatt pizzaen isteden , sier Spisevennen , som gjerne vil avslutte med sitronterte . 
Bordvenninnen har lyst på ostekaken , mens jeg avslutter med en kule iskrem . 
Dessertene kommer som små kunstverk , blant annet toppet med en tynn marengs og crumble . 
Den syrlige sitronterten har følge av bær og sorbet , mens ostekaken er toppet med en tykk saus på diverse bær . 
– En bra kombinasjon , sier Bordvenninnen . 
– Prisnivået er i overkant sett ut fra hva vi har fått , men Cargo har et solid kjøkken som byr på enkelte overraskelser . 
Andre gode italienske Trattoria Popolare : 
Utsøkt og rustikk nederst på Grünerløkka 
Ruffino : 
Klassisk italiensk ved Slottet 
Skur 33 : 
Elegant på kaikanten ved Akershus festning Vineria Ventidue : 
Vinbar med god mat på Frogner 
Ferro : 
Røft ved Mathallen Villa Paradiso : 
Originalen på Grünerløkka har også en avdeling ved Solli plass 
Restaurantanmeldelse : 
Middels prima Prima Fila er en sentralt plassert italiensk restaurant i Oslo , men maten er ikke noe å skryte av . 
– Ikke rart det er mye turister her , sier spisefølget . 
Vi har labbet forbi troll , nisser og strikkegensere i flere souvenirbutikker , og fått oss en fin plass ved vinduet på Prima Fila , få meter unna Oslo rådhus . 
Her er det både japanere , tyskere og amerikanere , i tillegg til noen par og venninnegjenger . 
Prima Fila Adresse : 
Fridtjof Nansens Plass 5. Tlf. 22420104 . 
primafila.no 
Hva vi spiste : 
Gratinert avokado og bruschetta al pomodora til forrett . 
Kyllingbryst fylt med parmaskinke , hjortefilet og tagliatelle med skalldyr til hovedrett . 
Pannekaker med mascarponeost til dessert . 
Hva det koster : 
Forretter 89–149 kr . Hovedretter : 
Pasta : 
159–189 kr . Dessert 85–135 kr . 
Hvem passer det for : 
Par , vennegjenger og barnefamilier . 
Vegetarretter : 
Bruscetta al pomodoro og grønn salat . 
Rullestolvennlig : 
Nei . 
Toalett i kjelleren . 
Lydnivå : 
Behagelig . 
Her trenger du ikke heve stemmen . 
Innsidetips : 
Det går kjapt med maten , så her rekker du en kjapp middag før teater eller kino . 
Miljø : 
3 Meny : 
4 Mat : 
3 Service : 
4 Verdi for pengene : 
3 17 av 30 poeng 
Lunt og hyggelig lokale Variert meny Trivelige servitører Tamme smaker 
Vi sitter og blomstrer uten tilbud om vått eller tørt en god stund , før en trivelig italiener deler ut menyer . 
Vi er tre stykker ute denne kvelden , og starter med å dele to forretter , en kald og en varm . 
– Klassisk , men denne har jeg smakt mye bedre andre steder , sier spisefølget . 
Den kalde forretten , bruschetta al pomodoro , kommer på få minutter , og består av ristet hvitløksbrød med løk , tomater og basilikum . 
Retten koster kun 89 kroner , men er veldig liten . 
Smaken er også tam . 
Vi kjenner lite til hvitløken og tomatene burde smakt mer . 
Say cheeze ! 
– Denne er mye bedre ! 
Den varme forretten er god . 
Biter av perfekt modnet avokado bader i en hvitvinssaus sammen med bitte små reker og kamskjell , ikke noe ferskt her , champignon , hvitløk og masse smeltet ost over . 
Det smaker mest av den gratinerte ost , men retten er god , litt salttung , og gir mye mat for pengene . 
Den trivelige servitøren byr på seg selv , men må gjerne fortelle om maten vi får . 
Det er også fint om man venter i to minutter med å bære ut hovedrettene . 
Nå får vi veldig samlebåndfølelese , for det er stas om middagen varer lengre enn 20 minutter . 
Hjort må bort – Prima 
Fila er et hyggelig og lyst sted om du sitter ved vinduet , men lengre inne er det litt mer kantinepreg og flere dårlige plasser . 
Hovedrettene byr på varierende kvalitet . 
Mest skuffende er hjortefileten . 
To kjøttbiter er alt for tørrstekte , og hverken soppkremen , den tamme viltsausen , potetene eller de strimlede grønnsakene innfrir . 
En stor skål med tyttebærsyltetøy frisker opp den salte porsjonen , men kan ikke redde hjorten . 
– De har en variert meny med mange retter , men bør kanskje kutte ut enkelte . 
Greit at man er et turiststed og skal tekkes mange , men 299 kroner for denne hjorteretten bør man snarest kutte bort , mener spisefølget . 
Stort , men for tørt Kyllingbrystet er bedre , men heller ikke en vellykket rett . 
Det er fylt med litt parmaskinke , mozzarella og soltørkede tomater , men det hjelper ikke det litt for tørre brystet . 
Grønnsakene til er de samme som til hjorten , men de er for myke og kjedelige og løfter på ingen måte retten . 
Totalopplevelsen blir også her for salt . 
Når man i tillegg har en smaksløs kyllingfondsaus , føler man at 269 kroner er å ribbe gjestene , selv om brystet er stort og porsjonen mettende . 
God pasta 
– Vinen er i det minste deilig . 
Vinkartet på Prima 
Fila er ikke stort , men vi har valgt en meget god Nittardi Chianti Classico Riserva 2012 . 
Vinen fra Toscana er full av den deilige druen Sangiovese , dufter av kirsebær , er frisk og fyldig og har en herlig , lang ettersmak . 
Pastaretten er kveldens vinner . 
Tagliatelle alla scoglio består av båndspaghetti med skalldyr i en tomat- og hvitvinssaus . 
Det står at retten skal inneholde hvitløk og chilipepper , og her holder restauranten det den lover . 
Retten sparker skikkelig ifra og pastaen er perfekt kokt . 
– Hadde man hatt ferske skalldyr hadde denne retten vært virkelig god . 
Dessverre er det mye frossenvare fra den italienske restauranten , og det er de samme mikroskopiske kamskjellene og rekene fra den gratinerte forretten , som følger med her . 
I tillegg er det noen greie blåskjell og små krepsehaler , som går litt i oppløsning . 
Tullefrukt 
Det er en stor restaurant , med mange turister som skal fôres kjapt , men det bærer også maten preg av . 
Sjokoladefondanten burde vært saftigere og kommer med en kjedelig kule vaniljeis og tullete frukt . 
En eplebit , en melonbit med skall og en appelsinbit med skall piffer opp fargene på asjetten , men har ingenting der å gjøre . 
Noen jordbær i biter eller blåbær hadde vært et mye bedre valg . 
– Prima Fila fungere greit hvis du vil ha maten raskt før en kino eller teater i byen , men dette er ikke stedet for en skikkelig italiensk aften . 
Da går du heller på Trattoria Popolare , Baltazar eller Ruffino . 
Matanmeldelsen : 
Den Gamle Major holder fortet Den Gamle Major er blant byens eldste gastropuber , men maten og menyen er svekket . 
– Jeg kom litt før og kjøpte en øl . 
De har mye forskjellig her , sier Spisevennen . 
– Jeg tok med menyen også . 
Skal vi begynne med svinesvor ? 
Burgerne ser gode ut . 
Han kjenner Den Gamle Major godt fra den gang stedet var en av byens brune kafeer og konkurrerte ved Valkyrien om ølhundene . 
Rundt årtusenskiftet gjennomgikk lokalet en omfattende oppussing , og nå er det blitt en gastropub med Dr. Jekyll / Mr. Hyde-tema , blant annet toalettinngang utformet som en bokhylle . 
– I begynnelsen het det Den Gamle Majors Lab , men nå er de visst ferdige med å eksperimentere , mener Spisevennen . 
Real pubmat og øl Konseptet er det samme som da vi besøkte stedet for fire år siden , men menyen har krympet litt siden sist . 
Nå er det pubmat som burgere , engelske paier , fish & chips , moules frites og langtidsstekt brisket som gjelder . 
Men de har også hønsefrikassé , noe man sjelden ser andre steder i byen . 
Dermed er valget enkelt . 
Spisevennen , som har bestemt seg for cheeseburger med fries og aioli , går for å bestille for oss begge . 
Han kommer tilbake med 0,6 Frydenlund fatøl . 
– Hvis du ikke orker hele eller vil ha noe annet , kan jeg ta resten , siden jeg fremdeles har igjen litt av mitt glass Bolt IPA fra Dahls bryggeri , sier han . 
Puffet svor IPA-en har glidd ned på høykant , og Spisevennen er klar for å prøve noe annet på fat eller flaske . 
Han kommer tilbake med Red Ale fra O ’ Hara . 
– Denne passer godt til burgeren , mener han . 
– Men hvor blir det av svinesvoren jeg bestilte ? 
– Hei , her er snacksen . 
Den andre maten er på vei , sier servitøren som kommer med svoren , som er puffet og ligner popcorn i konsistens . 
– Er ikke det pussig , spør Spisevennen . 
– Det var meningen at vi skulle ha dette som knask til ølet før maten , men nå kommer alt på en gang . 
Rennende mat Burgeren serveres på et brett . 
Friesen og aiolien er i kopper ved siden av . 
Spisevennen tar en bit av burgeren , men legger den fort ned for å kunne tørke av fingrene , der dressing og kjøttsaft renner nedover . 
– Denne var saftig , men vanskelig å spise . 
Synes du ikke at den ser liten ut i forhold til hva man får andre steder ? 
Brødet absorberer i hvert fall ikke kjøttsaften , så jeg går til baren for å hente flere servietter til Spisevennen , som dypper friesen i aiolien med sine fete fingre . 
Ramsalt opplevelse 
Min hønsefrikassé er lys i fargen , men presentasjonen piffes opp med tynne gulrøtter i en firkant på toppen , bakt purre , sjalottløk og småpoteter rundt . 
Grønnsakene har fin sprett , men selve frikasseen er oversaltet , i likhet med svinesvoren . 
– Her trengs det mer øl , konstaterer Spisevennen , som har gått over til kniv og gaffel for å få i seg resten av burgeren . 
– God nok burger og dressing , men jeg synes vi har fått lite for pengene . 
Med tanke på at Kverneriet ligger like bort i gaten er det fristende å si at man heller spiser burgeren sin der , men hvis man vil til et sted med atmosfære , er Den Gamle Major eller Larsen mye hyggeligere steder . 
– Husk at « Majoren » har eksistert siden 1921 , og det er få steder som måler seg med den , bortsett fra « Valka » og The Broker , mener Spisevennen . 
Koselig lokale 
Bra utvalg øl Hyggelig atmosfære Andre gastropuber 
Håndverkerstuene : 
Godt utvalg øl og god mat i sentrum The Dubliner : 
Irsk pubstemning og bra mat Heim : 
Hyggelig ved St. Hanshaugen Royal Gastropub : 
Raskt og godt i Østbanehallen MG 10 : 
Mikrobrygg og kruttsterk mexicansk på Teaterplassen Colonel Mustard : 
Øl , mat og spill på Kiellands plass 
Glasmagasinet 
Det finnes kun ett spisested i det nyåpnede Glasmagasinet . 
Glasmagasinets spiseri 
3 Etage Stedet : 
Stort , lyst og åpent spisested med mørke stoler og trebord i ulike høyder . 
Fin utsikt mot Stortorvet . 
Menyen : 
Byr på både smørbrød , dagens rett og en à la carte-meny med fiskesuppe , karbonadesmørbrød , clubsandwich , burger , chili con carne , lasagne og salater . 
Maten : 
Vi prøver en Kristianiaburger , som er en stor skuffelse . 
Brødet er brent og tørt , burgeren er stekt for lenge og mangler saftighet , cheddarosten er så vidt smeltet . 
De hjemmelagde potetbåtene går i oppløsning . 
Det står at burgeren kommer med bacon og løkmarmelade , men det har de glemt . 
Litt tomater og løk ligger ved siden av , men selve burgeren kommer helt uten grønnsaker . 
Den koster 179 kr . 
Dagens rett med karbonadekake er derimot en saftig og god opplevelse til 155 kr . 
Den er fylt med chili og koriander og har med god couscous og tzatziki . 
Til karbonadekaken får vi tilbud om å forsyne oss fra den brukbare salatbaren , men brødet der har ligget lenge og er tørt og dårlig . 
+ Stort og lyst lokale , mange sitteplasser . 
Variert meny . 
– Dyrt , dårlig burger . 
Konklusjon : 
Her er du sikret plass i julerushet , men maten er for variabel . 
Restaurantanmeldelse : 
Det er ikke gull alt som glimrer Nyoppussede Nedre Foss Gård byr på dyr mat og hjelpeløs service . 
– Jeg lurer på hvor mange som har stjålet disse , sier spisefølget og holder opp den forgylte serviettringen . 
Tydeligvis en del , for de blir raskt inndratt etter at vi har lagt servietten i fanget . 
Det er også den eneste gangen ordet raskt blir brukt om denne kvelden . 
Nedre Foss Gård Adresse : 
Nordre gt. 2. 
Tlf. 92338293. 
nedrefossgaard.no 
Hva vi spiste : 
Østers , kveite , breiflabb , hummer , and , lam og reinsdyr . 
Canelé og sjokoladekrem til dessert . 
Hva det koster : 
4-retters meny 645 kr . 
Med ost koster det 750 kr . 
Mindre retter fra à la carte menyen koster 192–466 kr . 
Dessert 89–169 kr . 
Hvem passer det for : 
Par , små og store grupper . 
Flere chambre séparée . 
Vegetarretter : 
Nei , da må du mette deg på dessert . 
Rullestolvennlig : 
Ja , lekkert handicaptoalett med masse marmor . 
Lydnivå : 
God stemning og høyt stemmebruk . 
Kan bli litt sjenerende om man er større grupper . 
Uproblematisk med 2–6 personer . 
Innsidetips : 
Ta en tur opp for en øl i andre etasje . 
Der er det også mat . 
Miljø : 
5 Meny : 
5 Mat : 
4 Service : 
2 Verdi for pengene : 
3 19 av 30 poeng 
Garderobekø 
Ti minutter tidligere har vi ankommet Nedre Foss Gård , som er nyåpnet etter brann og to år med oppussing . 
Vi står i en lang kø for å komme inn og bekrefte bordreservasjonen før køen fortsetter ned i kjelleren der vi henger av oss jakkene . 
Det tar så lang tid at damen har glemt hvilket navn reservasjonen står under når vi kommer opp igjen . 
Her bør det gjøres grep , spesielt i garderoben . 
Ikke vår mat ! 
– Da kommer jeg med kamskjell og kveite , forteller servitøren . 
– Det er nok ikke til oss , sier spisefølget . 
Allerede her begynner vi å ane uråd , for servitørene surrer rundt uten å vite hvilke bord maten skal til . 
Det burde kanskje ringe en bjelle siden vi har menyene på bordet fortsatt , men en annen servitør prøver også å sette mat på bordet vårt . 
90 minutt før første rett 
– Nå er det gått 45 minutter , og vi har ennå ikke fått tilbud om et glass vann , sier spisefølget . 
En hel time går før vi får vann og litt brød . 
Da har vi fått god tid til å studere det vakre interiøret med brune skinnsofaer , stilfulle tak , lyse vegger og forgylte lamper og vinkjølere . 
Nedre Foss gård er definitivt et av Oslos aller fineste lokaler . 
Etter halvannen time kommer første rett på bordet . 
– Det ser veldig lekkert ut , men jeg synes skinken stjeler for mye av smaken , sier spisefølget . 
Vi har startet med to gratinerte østers , to digre beist som bader i en mild sherrysaus og en tomatsaus som henger fast i bunnen av skjellet . 
Usynlig sommelier 
Menyen hos Nedre Foss Gård består av dagens 4-retter til 645 kroner , samt mindre retter , hvor man anbaler 2–3 retter pr. person . 
Vi starter med tre retter fra sjøen , og to timer ut i måltidet kommer maten på bordet . 
– Vin til ? 
Servitøren klør seg i hodet . 
Ja , vi har mye vin , men jeg kan spørre vår hovedsommelier . 
Etter ti minutter kommer hun tilbake med en åpnet flaske , som hun heller halvparten av i våre to glass . 
Smake på vinen er tydeligvis oppskrytt . 
Her får du ta det du får . 
Kveiteflabb – Fantastisk kveiterett , roser spisefølget . 
Fiskestykket , det saftigste og beste vi har spist på evigheter , bader i en sjø av irrgrønn løpestikkeolje , med gode blåskjell , biter av artisjokk , stangselleri og en blåskjellsaus . 
En utrolig godt sammensatt rett , hvor alle smakene trer fint frem . 
Breiflabben er gjemt bort under grillet bladbete , fennikel og sprøstekte strimler med jordskokk , men er også saftig og god . 
Det beste er likevel kompotten laget på snøkrabbe , en tykk og velsmakende saus som ikke blir for kraftig . 
466 kroner for grøtete hummer 
Fiskerettene er gode , men det er tydelig at de har ventet . 
Asjettene er nemlig kalde , en dødssynd mot den gode fisken . 
Kveldens store skuffelse er likevel den halve hummeren . 
Den er varmebehandlet altfor lenge og er nærmest grøtete i konsistensen . 
Becamelsausen og spinaten er god , men dette er et ran til 466 kroner . 
Kjøl ned vinen Filipa Pato Nossa Calcário 2015 er en hvitvin fra Bairrada i Portugal , et område som er mest kjent for rødviner av druen baga . 
Denne er laget på druen bical , og er en vin med spenstig syre og en deilig lang ettersmak . 
Vinen er for varm når den blir servert , men står fint til fiskerettene . 
Hjemmelagd lammepølse 
En ny halvtime går , før de tre kjøttrettene havner på bordet . 
– Nydelig lammerett , både for øyet og ganen . 
På fatet ligger noen saftige og møre lammebiter overstrødd av pistasjnøtte , gulrot , grapefrukt , spinat , yoghurtkrem og lammesaus . 
Kjøkkensjefen er ambisiøs og bruker mange ingredienser og ulike teksturer som glir fint sammen . 
Her får vi masse sødme , syre og salt blandet sammen , supplert av en saftig , hjemmelaget lammepølse . 
Reinsdyrkrokett ? 
Ja , takk ! 
– Var rødvinen god ? 
Servitøren har bedt sommelieren komme til bordet , men han dukker aldri opp , så nok en gang heller hun altfor mye vin i glassene - også denne gang uten at vi får smakt på vinen . 
Franske Jean Foillard Morgon Les Charmes 2014 er uansett et meget godt valg til de ulike smakene . 
Reinsdyrretten er bra , men selve fileten drukner litt i de andre smakene av kål , rosenkål , morkler , jordskokkrem og sprø biter jordskokkchips . 
Det beste er kroketten fylt med reinsdyrragu – himmelsk godt ! 
Salttungt 
– Alle tre kjøttrettene er saltet for mye , og jeg savner sprøtt skinn på andebrystbiten . 
Potetpureen er luftig og kjempegod , men den revede trøffelen over smaker ingenting . 
Det burde kjøkkenet ha fått med seg om de hadde smakt på maten . 
Tre retter pr. person blir dyrt når man summerer opp . 
Bare kjøttrettene koster nesten 700 kroner tilsammen . 
– Flott lokale til bryllup , konfirmasjon eller søndagsmiddag , men jeg synes de mangler litt sjarm og lunhet i det hvite lokalet . 
I tillegg til stive priser og håpløs service . 
Her er det ting å rette på ! 
Matanmeldelsen : 
Albertine er ennå sprek 
I år fylte Albertine 80 år . 
Stedet holder koken , mye takket være billig mat og hyggelig service . 
– Får man fremdeles dagens til 99 kroner ? 
Det er jo like billig som for seks-syv år siden , utbryter Bordvenninnen . 
Hun blar seg igjennom den velbrukte menyen der vi finner mange klassiske indiske retter og kjøkkensjefens anbefalinger , samt dagens retter . 
– De har faste dagstilbud gjennom uken , akkurat som Lorry , Schrøder og Dovrehallen , sier Spisevennen , som har spist mye her i strøket da han studerte i nærheten . 
– Jeg gikk ofte på Sofies og Schrøder , men vi dro alltid hit når vi skulle spise indisk - Planet Bollywood i Ullevålsveien var hverken like god eller billigere enn Albertine . 
Albertine åpnet allerede i 1937 , og har tatt navnet etter en seilskute . 
Det er tydelig at det ikke alltid har vært indisk restaurant her , siden det meste av interiøret , bortsett fra de store , behagelige stolene og bildene på veggen , er ganske ordinært med brune kafébord og flislagt gulv . 
Det var få spisegjester da vi kom inn , bare noen som sitter med hver sin øl og en som venter på å hente mat . 
– Få med at de har et av byens trangeste toaletter , sier Spisevennen , som nettopp har vært en tur der . 
– Jeg vil ha seeekh kebab , men kan alltids dele på en forrett . 
Bordvenninnen har valgt fritert løk mens jeg tar kyllingsuppe , som skal være husets spesialitet . 
Etterpå blir det nettopp dagens , som er lam rogan josh , mens bordvenninnen ber om kylling tikka masala . 
Tre på to retter 
Først får vi poppadoms med mintsaus , som blir borte på et øyeblikk . 
Det tar likevel ikke lang tid før den hyggelige servitøren er på plass med forrettene og lurer på om Spisevennen vil ha ekstra bestikk for å smake . 
– Det holder med en gaffel , takk , svarer han . 
Løkringene er sprø mens den kremede kyllingsuppen har et lite sting . 
Et par tørre kyllingbiter trekker ned . 
Hett møte med maten Heldigvis skal hovedrettene vise seg å være bedre . 
Først kommer ris og nan , så kommer maten : 
Seekh kebaben er velkrydret med en rustrød saus som brenner i munnen . 
– De tullet ikke da de sa at sausen var hot , sier Spisevennen . 
Sausen til Bordvenninnens kylling tikka masala har også et skikkelig sting , og kyllingbitene er mørere enn dem som var i suppen . 
Min rogan josh er også en kraftig rett der krydderblandingen avgjør resultatet . 
Varianten vi får på Albertine får absolutt godkjent , særlig siden lammekjøttet er så mørkokt at jeg kan la kniven ligge . 
Denne retten er verd en hundrelapp ! 
Uslåelig på pris ? 
Siden vi har spist forrett nøyer vi oss med å dele en melkebolle , gujab jamun , til dessert . 
– Bra priser , bra porsjoner og hyggelig service . 
Albertine holder ennå mål , synes Spisevennen . 
– Skal jeg trekke noe , må det være at jeg mener å huske at kjøkkenet var enda bedre for en del år siden , sier Bordvenninnen . 
– Men prisnivået er blant det bedre blant byens indiske restauranter , selv om Punjab Tandoori på Grønland er umulig å slå på pris . 
Billig mat Hyggelig service 
Take away Andre gode strøksrestauranter Pjoltergeist : 
Asiatisk / islandsk fusion på Fredensborg 
Hos Thea : 
Franskinspirert på Skillebekk 
Publiko : 
Smågodt med norske råvarer ved Majorstuen Kolonialen : 
Hverdagsgourmet på Bislett 
Hvaskjer : 
Kjøttmat på Torshov 
Restaurantanmeldelse : 
God , italiensk medisin 
Er du lei deg for at Italia ikke kommer til VM i fotball ? 
Ta deg en tur på Tekehtopa . 
– Lyst på litt kromsvovelsyre eller Bentzen ? spør spisefølget . 
Noen av skapene til Tekehtopa er fylt med gamle gjenstander fra tiden da spisestedet het Rikshospitalets Apotek , i perioden 1892–1982 . 
Fra 1997 het stedet Café Apoteket , men navnet ble endret allerede i 1999 etter rettslig påtrykk fra Apotekerforeningen , som mente det opprinnelige navnet ikke egnet seg for en café . 
Tekehtopa Adresse : 
St. Olavs Plass 2 . 
Tlf. 47978089 . 
tekehtopa.no 
Hva vi spiste : 
Italienske skinker og kalvetartar til forrett , ravioli og porchetta til hovedrett . 
Hva det koster : 
Dagens 3-retter koster 405 kr , dagens 4-retter 445 kr . 
Forretter : 
120–185 kr . Hovedretter : 
175–345 kr . 
Dessert : 
55–145 kr . 
Hvem passer det for : 
Par og mindre grupper . 
Vegetarretter : 
Capresesalat . 
Arrancine fylt med kantareller og taleggio . 
Risotto med sopp og ricotta . 
Rullestolvennlig : 
Nei . 
Lydnivå : 
Behagelig bakgrunnsmusikk . 
Høy stemning når det er mye folk . 
Miljø : 
4 Meny : 
5 Mat : 
4 Service : 
4 Verdi for pengene : 
5 22 av 30 poeng 
Mange gode retter Stemningsfullt lokale Rimelige 3–4-retters menyer Trøffelsalami 
– Dette var en fin start på måltidet , skryter spisefølget . 
Vi har droppet de fint prisede tre- og fireretters menyene til 405 og 445 kroner , og valgt retter fra à la carte menyen . 
Det har vært mye forskjellig på menyen opp gjennom årene her , men nå er menyen helitaliensk . 
Spisefølget har fått et fat med skinker , samt en lun leverpostei med rødkål - en nydelig , smakfull og kraftig herlighet . 
Vi får både peppersalami og trøffelsalami , samt arrancine - friterte baller fylt med tallegio , oliven og saftig focaccia . 
Tar en tartar Den andre forretten er kveldens beste rett . 
Hovedstaden er full av gode tartarer i ulike varianter , og Tekehtopas variant med kvernet kalvekjøtt havner høyt oppe på listen . 
– Jeg liker godt tilbehøret , sier spisefølget . 
Tartaren kommer med steinsopp , løkmajones , friterte hasselnøtter og fritert svartkål som også har en fin nøttaktig smak . 
En godt sammensatt og mettende rett til 175 kroner . 
Spiselige puter 
Servitøren har anbefalt en italiensk vin fra Cantabria , tåen i « støvelen » helt sør i Italia . 
Librandi Cirò Riserva Duca Sanfelice er en lys , fruktig og leskende rødvin , laget på druen gaglioppo . 
Den har en fast tanninstruktur , dunster av røde bær og tre , og passer godt til hovedrettene . 
– Det er aldri feil med ravioli . 
Pastaputene er perfekt tilberedt og fylt med parmesan og villsvin , som har en litt kraftigere smak enn vanlig svinekjøtt , sier spisefølget . 
Pastaen er kokt noen få minutter , og er saftig og toppet med masse smeltet parmesan . 
Italiensk ribberull 
Tekehtopa har et elegant , uformelt og flott lokale , men man må gjerne heve temperaturen noen hakk . 
Nå er det noe kjølig i restauranten , og vi merker at det trekker fra vinduene . 
– Hvordan er porchettaen ? spør spisefølget . 
Dagens kjøtt byr på italiensk ribberull toppet med smørstekt svartkål , svartrot , polenta og masse klatter med gremolata . 
– Jeg husker porchettaen jeg spiste sist i vakre Paciano i Umbria . 
Den var sprø på utsiden , svinekjøttet saftig , og den var fylt med masse urter og hvitløk , sier spisefølget . 
Restaurantens pannestekte versjon er også god , men den er langtfra sprø på utsiden og svinekjøttet mangler saftighet . 
Tilbehøret passer bra til : 
Både den nøttaktige svartkålen , den milde , litt bitre skorsonneroten , den kremete , stekte polentagrøten og den syrlige , grønne gremolataen matcher alt det salte . 
Ricottakrem og mandarinsorbet 
Servitøren starter kvelden bra , men blir dessverre borte etter hvert . 
Det er ikke mange gjester denne kvelden , men den gode servicen uteblir . 
Her kunne man ha øst ut kunnskap og sikret seg flere stamgjester . 
– Meget deilig dessert ! 
Det merkes at Tekehtopa har høye ambisjoner , sier spisefølget . 
Vi deler en porsjon bizcocho , et utrolig saftig sukkerbrød , med en nydelig mandarinsorbet , masse biter av pistasjnøtter og hvite skyer av ricottakrem . 
Passe søtt , ulike teksturer og gode kombinasjoner . 
– Et trygt og godt valg blant Oslos restauranter . 
Tekehtopa byr på bra og mettende mat til en fin pris . 
Restaurantanmeldelse : 
Elendig service og overpriset mat 26 North restaurant & Social Club ble en trasig spiseopplevelse . 
– 20 minutter uten tilbud om et glass vann eller noe annet å drikke . 
Hva holder servitørene på med , spør spisefølget . 
Det er lett å svare på . 
Alle servitørene hos 26 North står nemlig og skravler og ler sammen i baren . 
26 North ligger rett ved svingdørene i lobbyen til Radisson Blue på Holbergs Plass . 
Den har en bue med sofaer for å skjerme restaurantgjestene mot alle som går forbi , men det funker dårlig . 
– Hvis du ikke tenner på busser , er det ikke spesielt hyggelig å se flybussen stoppe utenfor vinduene hele tiden . 
Det kommer flere store grupper ruslende forbi restauranten . 
De skravler om alt fra været til hvor mange dager svigermor må overnatte i julen . 
Det kommer kald trekk fra svingdøren , og ennå er det ikke blitt skikkelig kaldt ute . 
Vaffel og rømmegrøt 
Den ene servitøren har endelig funnet ut at det kan være hyggelig å dele ut menyer til gjestene , og spør sogar om vi vil ha noe å drikke . 
– Jeg synes menyen er fristende , skryter spisefølget mens vi deler hver vår pils . 
Restauranten har en nordisk profil , og her er alt fra elgslidere og ørret til rømmegrøt og vafler med norsk spekeskinke og brunost . 
Haukeliekspressen 
Lokalet er uformelt med tre- og marmorbord og en stor L-formet bar . 
Denne kvelden er det få gjester , kun noen enslige menn med hodet dypt begravd i PC-en . 
– Da er det mat , sier servitøren og lurer på hvem som skal ha hva , før kan kjapt forsvinner bak baren igjen . 
– Jøss ! 
Det var en diger forrett . 
På fatet ligger tre elgslidere dekket av geitost . 
Burgerne er fint stekt og smaker godt , men den hvite geitosten fra Haukeli stjeler det som er av smak . 
Man burde hatt mye mindre av den og heller doblet mengden honningglasert løk , som også blir overkjørt av « Haukeliekspressen » . 
Det gode , grillede brødet og den syltede soppen er plusset her , men totalinntrykket er at retten blir for tørr . 
Klin kokos 
Mannen ved siden av oss er lei av å jobbe og har gått over til Netflix og advokatserien Suits . 
Vi får med oss en het scene på soverommet mens vi gumler i oss den andre forretten . 
– Jeg kjenner smaken av krabbe i den første biten , men så tar frityren overhånd , sier spisefølget . 
Vårrullene med krabbe er sprø og varme , og det passer godt med den gode , sursøte tomatsausen til . 
Tilbehøret med strimlet gulrot og biter av kokos er ingen innertier . 
Spesielt de store kokosbitene dominerer totalt . 
Kokos kan funke fint til krabbe , men ikke på denne måten . 
Rydde ? 
Nå ? 
Servitøren kan ingenting om maten eller vinen når vi stiller noen spørsmål , og synes fortsatt det er mest stas bak baren med de andre servitørene . 
Fint å se at de har det så gøy på jobb , men det er også hyggelig om man henter ut tomme asjetter og en sjelden gang er i nærheten av bordet vårt . 
Mikroskopisk svor – Fint stekt og smakfull kveite , skryter spisefølget . 
Den pannestekte fisken er fint krydret , saftig og en opptur etter forrettene . 
Tilbehøret holder dessverre ikke samme mål . 
Fennikelen er god , men tre store biter blir for ensidig . 
Her kunne man variert mer med grønnsakene . 
De såkalte sprøstekte bitene med svinesvor er så ørsmå at effekten av crunch , svin og salt blir tilnærmet borte . 
Det er likevel ikke det verste . 
Trøffelfries uten trøffel – Kanskje vi kan låne en av advokatene fra Suits til å saksøke kokken , undrer spisefølget . 
Han snakker om friesen med parmesan og trøffel . 
Oslo flommer over av gode spisesteder med knallbra fries , men hos 26 North holder de ikke hva de lover i menyen . 
Trøffelen er nemlig borte og erstattet av et lass med majones . 
Man må gjerne ha majones ved siden av , men trøffelfries er ikke dette . 
De er også langtfra like sprø og gode som hos Brasserie Ouest eller Pinerolo Americano . 
Priser seg ut – Fint stekt og krydret entrecôte , sier spisefølget , som likevel har fått det mørere og bedre hos både Stock , Trancher og St. Lars . 
Kjøttet er supplert av sødmefulle tomater og beter i ulike farger , samt en skål med faste og gode , bakte poteter . 
I en kasserolle kommer en saus laget på kraften fra kjøttet . 
Den er fyldig og smakfull , men i overkant salt . 
Porsjonen er stor , men prisen hinsides . 
Selve retten koster 395 kr , et godt stykke over de fleste andre steder i byen , og du må bestille poteter i tillegg . 
Da lander hovedretten på 450 kr , det samme som en 4-retter hos Tekehtopa . 
Seig gelé Sitronterten med marengs er syrlig og god , men det såkalte sjokoladetårnet er en skuffelse . 
– Sjokoladebunnen er tørr , og toppen med sjokoladegelé seig og umulig å få skjeen gjennom . 
Til 155 kroner er dette altfor dårlig , sier spisefølget . 
Dårlig plassert lokale , tafatte servitører , dyr og middelmådig mat – 26 North har masse å rette på ! 
Restaurantanmeldelse : 
Hjelp ! 
Hvor er Hellstrøm ? 
Jambo restaurant har av uforklarlige årsaker overlevd i 26 år . 
– Lever de fortsatt ? 
Spisefølget titter opp mot skiltet til Jambo restaurant , hengende over trollbutikken og Moods of Norway på Karl Johans gate . 
Jambo restaurant er et kinesisk spisested som åpnet dørene allerede i 1991 . 
Det er det mest imponerende denne kvelden . 
– Hvor mange retter tror du de har ? 100 ? 200 ? 
Spisefølget åpner spent menyen . 
Vi har fått et bord på den kinesiske restauranten i 2. etasje , hvor tiden har stått stille siden åpningen for 26 år siden . 
Her er det mange kinesiske effekter , rosa duker , plastblomster og både vegger av tre , stein og en med mosaikk . 
De vinner ingen interiørpris , men stiller sterkt på flest antall retter . 
De har stort sett alle de samme rettene med and , kylling , svin og okse og masse fritert . 
Du får blant annet biff med løk , biff med brokkoli , biff med svartbønner og hvitløk , biff med bambusskudd , biff med ananas og hvitløk , og – selvsagt – biff chop suey . 
– Ja , hva skal dere ha ? 
Servitøren står ved bordet fem sekunder etter at han delt ut menyer . 
Her er man vant til at ting skal gå fort , men det tar sin tid å lese om alle rettene . 
Frityr , frityr og frityr 
– Dette er virkelig et gufs fra fortiden , sier spisefølget . 
På et avlangt fat ligger litt salat , en kvart tomat og litt mais , samt noen friterte biter sjømat . 
Det smaker frityr med et grøtete innhold . 
Innbakt kamskjell har vi ikke spist før , men det kunne vært hva som helst . 
Alt smaker frityr , kamskjellet går i oppløsning og de tre scampiene er torturert i høy varme over lang tid . 
– Maten er varm , bitene sprø , men det eneste du kjenner smaken på er den søtlige chilisausen ved siden av , mener spisefølget . 
125 kroner for denne retten er skandaløst . 
Vårruller på vinteren 
Det samme gjelder de to vårrullene med litt kål og kjøttdeig . 
Det smaker ingenting av innholdet , kun frityr og smak fra chilisausen . 
Nå er ikke 70 kroner dyrt for to vårruller , men de har så utrolig mange gode vårruller til samme pris andre steder i byen , blant annet Taste of China og Lille Saigon Nr. 1 . 
- Var det bra ? 
Jeg sa det var godt , skryter servitøren . 
Mye folk – Overraskende mange folk her denne ettermiddagen . 
Mange tar tydeligvis et kjapt måltid her , og flere både ankommer og forsvinner mens vi spiser . 
Vi har startet med en pils hos Jambo , men servitøren har anbefalt en rødvin til hovedrettene . 
Vinkartet er rimelig lesning sammenlignet med de fleste andre spisesteder i byen , men ikke tro at restauranten ganger prisene noe mindre . 
Vi drikker en flaske Passolo 2016 til kun 380 kroner , men den enkle vinen er ganget med nesten 3,5 av polpris . 
Hvor er smaken ? 
– Dette var sørgelig saker , sier spisefølget . 
Det strimlede svinekjøttet har en rar , kvalmende smak , men smaker ellers ingenting . 
Sausen smaker heller ingen verdens ting , bortsett fra litt sting fra chilien . 
De har valgt enkle grønnsaker man ikke kan feile med , selv om gulrotbitene er hakket for harde . 
Løk og paprika skal det godt gjøres å ødelegge . 
Risen til er klumpete og lunken . 
Eplekakegrøt 
Den andre hovedretten har bedre kjøtt , men heller ikke her det noe smak i retten . 
Sausen er vandig og tam , uten krydder , kjøttet smaker ingenting , men også her er grønnsakene greie . 
– Dere må ta eplekake til dessert , den er veldig god , sier vår blide servitør . 
Det er så langt unna sannheten det er mulig å komme . 
Eplekaken er nesten som grøt : 
En bløt , ekkel kake , oversprøytet av krem på boks og en steinhard kule vaniljeis av billigste sort . 
For å gi retten noe farge , har de lagt på to overmodne blå druer og en stor persillekvast ! 
– Ikke er det bra mat , ikke er det rimelig sammenlignet med andre asiatiske restauranter , det er ikke spesielt trivelig her , men det er sentralt og maten kommer kjapt . 
Da er tydeligvis mange gjester fornøyd , siden de har overlevd så lenge , sier spisefølget på vei ut . 
Vi har ingen planer om å komme tilbake . 
Jambo , dette er jumbo ! 
Matanmeldelsen : 
Vive La Blanche 12 år etter åpning holder Brasserie Blanche fremdeles formen , ikke minst takket være et solid kjøkken og svært hyggelig service . 
– Vi burde bestilt bord , for her var det mange folk , sier Bordvenninnen . 
Bordene ved den sprakende peisen er opptatt , og langs veggene sitter både større og mindre selskap . 
Men vi får plass mot det enorme vinskapet som fyller den borteste veggen , og snart har vi fått hvert vårt glass Sancerre og menyer . 
– Hva er rettene i rødt ? spør Bordvenninnen . 
– Det er de som er faste på menyen , forklarer vår hyggelige og kunnskapsrike servitør , som har anbefalt en flaske Mercurey til maten . 
Vi begynner med tartar og snegler før vi går videre til sjøtunge Meunière og entrecôte . 
– Jeg kan åpne den med en gang og ha den over i en karaffel så den får luftet seg . 
Da kommer smaken enda bedre frem , sier servitøren . 
Brasserie Blanche ligger strategisk til rett ved krysset der Josefines gate og Bogstadveien møtes , og er den eneste franske i området . 
Rundt hjørnet har Campo di ’ Fiori nettopp åpnet , men brasseriet har vært her siden 2005 . 
Sneglene er glovarme , og er for uvanlighetens skyld toppet med litt champignon . 
Vi har fått brød ved siden for å få med mest mulig av sjyen . 
– Snegler kan være ekle og gummiaktige , men her er de perfekt tilberedt , sier Bordvenninnen . 
– Du kjenner også urtekrydderet i det smeltede smøret . 
Tartaren er blant de bedre vi har fått i byen : 
Kjøttet er mykt som smør , mens dijonsennep og revet pepperrot på toppen gir retten et spisst sting . 
Norsk fisk med fransk finesse 
– Vi er blant de få stedene som serverer norsk sjøtunge , forteller servitøren og setter tallerkenen med fisk overstrødd av mandler foran bordvenninnen . 
Ved siden av får hun en mild og myk potetpuré og en knasende sprø , frisk salat med en lett syrlig sting av vinaigrette . 
– Denne er nesten bedre enn den vi fikk på Le Benjamin , sier hun . 
Min entrecôte er et mørt og delikat stykke , der fettmarmoreringen , søte cherrytomater og spretne haricots verts står godt til kjøttet . 
Den litt flytende bearnaisen tar bort noe av saltsmaken , kjøkkenet kunne vært litt mindre raus med den . 
Det er på sin plass å nevne Mercureyen , som har passet som hånd i hanske til både for- og hovedrettene , både syre , sødme og ikke minst den lange ettersmaken . 
Fagkunnskap 
Vi er blitt tatt meget godt vare på under hele måltidet , dessertene inkludert . 
Jeg har fått fem små gode og veltempererte ostebiter – Brie de Meaux , Morbier , Chaumes , Chèvre og Avignon – mens Bordvenninnen har fått eple-tartin . 
Hun kan ikke fullrose etterretten , som består av tynne , lunede epleskiver lagt lagvis og toppet med iskrem . 
– Jeg ser at de har lærlingeordning her , sier hun . 
– Da er de i godt selskap : 
Statholdergaarden og Cru med flere har også det samme . 
Kunnskap er viktig i denne bransjen , ikke bare hva angår kokkefaget , men også servitørfaget . 
God service kan redde et middels måltid . 
Her er det tydelig at servitørene kan sine saker , sier hun . 
Ujålete vestkant 
– De franske restaurantene i Oslo holder jevnt over et høyt nivå , men Brasserie Blanche har en ujålete sjarm som gjør at restauranten oppleves som litt mindre stiv enn gourmet-templene Feinschmecker og À ’ L ’ aise som også befinner seg på denne siden av byen , sier Bordvenninnen . 
– Prismessig har dette stedet mer til felles med Le Benjamin , Brasserie Ouest og Chez Colin , og fungerer derfor bra som et « lavterskeltilbud » , selv om maten og vinen holder høy klasse , sier jeg . 
Andre gode franske 
À ’ L ’ aise : 
Gourmetmat ved Colosseum 
Feinschmecker : 
Fransk med klasse på Frogner 
Le Benjamin : 
Hverdagsgourmet på Grünerløkka Brasserie Ouest : 
Hverdagsgourmet på Frogner Brasserie France : 
En duft av Paris ved Egertorget Chez Colin : 
Hverdagsgourmet på Fredensborg 
Matanmeldelsen : 
Fjord er i en klasse for seg 
Det er ikke mange steder du får like god og spennende sjømat som på Fjord . 
– Det er som å komme inn i en annen verden , sier Bordvenninnen etter at vi har hengt fra oss jakkene og blitt ført til bordet . 
Ved siden av oss sitter to japanske turister med ordboken klar , og i hjørnet sitter en gruppe forretningsfolk som tydeligvis avslutter dagen med en eksklusiv arbeidsmiddag . 
I løpet av sekunder er servitøren på plass med menyer og spør hva vi ønsker å drikke . 
På anbefaling tar vi hvert vårt glass Greywacke Sauvignon Blanc fra New Zealand , som har en flott fylde og fruktighet . 
Snart har også Spisevennen kommet . 
– Det er vanskelig å komme seg hit med alt veiarbeidet i området , klager han . 
– Man har virkelig fått mye ut av lokalet . 
Da Café Amsterdam lå her , var det lysere og lettere . 
Nå har man klart å skape et dempet og eksklusivt inntrykk , og stedet vil passe bra hvis man skal møtes til en ekstra elegant date , mener Spisevennen . 
– Han har rett : 
Levende lys og blått i ulike sjatteringer skaper en helt egen stemning , sier Bordvenninnen . 
Vi har fått menyene , og leser spent hva vi kan vente oss . 
Hvis du liker à la carte , er ikke Fjord stedet for deg . 
Her opererer man med ukens seksretters meny , der du velger fra tre til seks retter . 
Ved siden av et rikholdig og spennende vinkart har man satt sammen vinmenyer til maten innen to prisklasser . 
Vi lar oss friste til å ta den dyreste , og angrer ikke . 
Nydelige kombinasjoner 
Etter en appetittvekker bestående av en krabberøre på kjeks med en nydelig sjøsmak kommer den første retten : 
Ørret-tataki der fisken har fått en rask oppvarming og serveres sammen med miso og tangbuljong . 
Et anstrøk pepperrot og tynne reddikskiver spisser smaken . 
– Flere steder lager retter med asiatiske smakselementer , men det er sjelden det fungerer like godt som her , sier Bordvenninnen . 
Neste rett fungerer også meget godt : 
Stekt uer med pastinakk og en kremet , luftig saus . 
To små klatter eggekrem og sprø pastinakkremser topper retten . 
Deretter får vi en brandade på røkt kolje med jordskokk og en forsiktig touch av trøffel . 
– Tenk hva man kan få ut av det besteforeldrene våre kalte hverdagsmat , sier Spisevennen og drar med seg siste rest av brandade med gaffelen . 
Vinfølget hittil har vært hvitt , med en innsmigrende Chablis fra La Chablisienne og en elegant Meursault fra Domaine Michelot med elementer av smør og nøtter . 
Samtlige har stått perfekt til rettene . 
– Jeg angrer ikke på at vi tok på spanderbuksene , sier Spisevennen . 
En rett i særklasse 
Før neste rett og vin kommer servitøren med et lite glass syrlig bærslush for å rense ganen . 
– Nå skal dere få en god italiener , sier han og skjenker i en Barbera d ’ Asti fra produsenten Luca Roagna . 
Dette er en myk , rund vin med masse bær og en delikat friskhet . 
– Denne ville jeg tatt til lam , mener Spisevennen . 
Nå kommer en sjeldenhet på norske bord : 
Håbrann . 
– Det er ulovlig å fiske håbrann , men denne havnet i et garn så vi fikk tilbud om å kjøpe den , sier servitøren . 
Bordvenninnen har spist hai på Island ved flere anledninger , så nå er hun spent på hvordan den norske haifisken kommer til å smake . 
– Denne retten burde få karakter 7 , sier Spisevennen begeistret etter to biter . 
Kjøttet har et snev av sitrus mens konsistensen kan minne om en mellomting av svin og kylling . 
Tynne , knasende grønnsaksflak , en mild , kremet potetpuré og en fyldig rødvinssaus topper smaksopplevelsen . 
– Dette er noe helt annet enn jeg noensinne har fått , sier en imponert Bordvenninne , som også berømmer vinfølget . 
For en avslutning 
Det nærmer seg dessert , og vi får først fire modne norske oster som har tradisjonelt følge av en portvin . 
– Her har ostene fått utvikle seg , sier Spisevennen anerkjennende . 
Den siste desserten slår likevel knockout selv på osten : 
En kanelparfait med sitronkrem og et glass Beerenausläse fra Lenz Moser setter prikken på et utropstegn av et måltid . 
– Skal det være en avec , spør servitøren og kommer med en tralle fylt av likører og ulike typer grappa , konjakk og andre godsaker . 
– Det skader vel ikke med en grappa , sier Spisevennen . 
– Regningen kommer uansett til å være høy , så hvorfor ikke , sier Bordvenninnen . 
– Fjord er i toppklasse . 
Ikke bare når det gjelder sjømat , men også blant byens gourmetrestauranter . 
Mat i toppklasse 
Bra vinmenyer Flott service Andre gode sjømatrestauranter Mares : 
Nydelig fiskerestaurant på Frogner Tjuvholmen Sjømagasin : 
Fisk og skalldyr på Tjuvholmen 
Skur 33 : 
Sjømat på italiensk rett under Akershus festning 
Fiskeriet : 
Enkel servering i fiskebutikken på Youngstorget 
Sørenga sjømat : 
Ny fiskerestaurant på Sørenga 
Matanmeldelsen : 
Ærverdige Theatercaféen er blitt hippere siden sist Det er fremdeles dyrt og kvaliteten på rettene varierer , men sett under ett har Theatercaféen likevel fått et løft siden sist . 
– Dere kan henge kåpene og frakkene i garderoben så skal jeg finne et bord til dere imens , sier hovmesteren til de fire gjestene som nettopp er kommet inn døren . 
– Det er ikke mange steder med garderobeplikt igjen , men her holder de på tradisjonen , sier Bordvenninnen . 
Vi har nettopp fått hvert vårt glass Chablis og ser på menyen . 
– De har pusset opp spisekartet , sier hun . 
– Det er fremdeles en hel del klassiske retter her , men de har også fått plass til noen spennende kombinasjoner ved siden av . 
Historisk sus Det ærverdige spisestedet er Oslos eneste i wienerstil , og har vært vertskap for både kunstnere , kjendiser og finansfolk siden det åpnet dørene første gang i år 1900 . 
I de siste år har snittalderen på publikumet på Theatercaféen vært i nærheten av pensjonsalder , men denne kvelden er det betydelig yngre . 
Det virker som om mange har tatt turen hit for å dele en flaske vin eller champagne og en hovedrett før de skal videre . 
Bordet bak oss har nettopp betalt og gått , og de fire , som nå er tilbake , tar over plassen i det overdådige lokalet . 
Bordvenninnen husker hvordan Annen Etage for en del år tilbake ble « stylet » og nå fremstår i en hippere utgave . 
– Jeg har hørt snakk om at de skal gi Dagligstuen en overhaling også . 
Vi får håpe at de ikke lar det gå ut over sjelen i lokalet . 
Hjelpsom servitør Theatercaféen følger ikke bare de nye trendene , men også årstidene , men vi blar oss forbi julemenyen og sikter oss inn mot à la carten . 
Til forrett velger vi to tradisjonelle retter : 
Vitello tonnati og løyrom . 
Etter oppussingen har man installert en Josper-grill , som skal sikre et ekstra godt resultat . 
Dermed prøver jeg grillet entrecôten fra den , mens Bordvenninnen vurderer asiatisk svineribbe eller pannestekt villkveite med soya- og ingefærsaus . 
Etter å ha forhørt seg med servitøren velger hun kveiten . 
– Den er jättegod , får hun vite . 
Tradisjonsmat 
– De er blitt mer effektive siden sist , sier Bordvenninnen . 
Det har ikke gått lange tiden før vi har fått forrettene . 
Det lyse , tynnskårne kalvekjøttet i Vitello tonnatien er delikat og går så å si i oppløsning på tungen , men vi kunne gjerne fått litt mindre rucola og litt mer tunfiskdressing . 
Små kapers gir retten et fint saltsting uten å dominere . 
Bordvenninnens løyrom er en stor klatt rogn med litt dill , raust med hakket sjalottløk , tre halve toast , en sitronbåt og en skje rømme . 
Godt , men den kan umulig forsvare prisen : 
Nesten 400 kroner er skyhøyt . 
Fast fisk 
– Her er kveiten , sier servitøren til Bordvenninnen . 
På tallerkenen ligger et tykt stykke fisk oppå en pure på petit pois . 
hele erter , ternede gulrøtter og sprø rosettkål ligger rundt kveiten , som er fast og fin i konsistens . 
– Soya- og ingefærsausen er selve prikken over i-en , sier Bordvenninnen fornøyd . 
– Det er morsomt at de har laget en så vellykket vri på en tradisjonell rett . 
Jeg har fått et mørt kjøttstykke med et sausenebb fylt med en kremet bearnaise og en skål med fries ved siden . 
Myk , grillet løk , haricots verts og halve cherrytomater følger med biffen . 
– Entrecôten er tydeligvis populær , sier Bordvenninnen , som har utsyn til de fire på bordet bak . 
– Tre av dem har tatt det samme som deg , og den fjerde spiser reinsdyr . 
– Josper-grillen bevarer saftigheten på en egen måte , sier jeg . 
– Jeg kan skjønne at mange kjøkken sverger til den , for resultatet blir veldig bra . 
– De kan kunsten å bruke stekepanne også , mener Bordvenninnen og bruker gaffelen for å få med seg siste rest av ertepureen . 
Søt og elegant avslutning 
Så er det tid for dessert , og vi sitter igjen med spisekartet foran oss . 
– Vil du ha pepperkakeis med toffeesaus ? spør Bordvenninnen . 
– Det er en bra opplading til julen . 
Jeg kunne tenk meg å prøve den , men sjokoladeganachen frister enda mer . 
Jeg har vært sikker i min sak allerede fra starten : 
– Det må bli ost . 
De er ikke helt kjøleskapskalde , men blåmuggosten og gulosten hadde hatt godt av litt lengre tid i romtemperatur . 
Den bløte hvitosten er såpass flytende at den er plassert i en liten skål , og vi hadde satt pris på at servitøren hadde fortalt oss hvilke oster vi har fått . 
Bordvenninnens sjokoladeganache er dessertvinneren , med en kule is på tykk saus på toppen , og en ring av sprøtt , krydret brød rundt den bløte sjokolademassen , som har fått noen saltkorn på toppen . 
... flott , men det koster Parene på bordet bak oss har betalt og gått , og nå er det vår tur å be om å betale . 
Det er ikke billig å spise på Theatercaféen , og selv om vi bare har tatt et par glass vin til maten , ender regningen på godt over tusenlappen pr. person – Med dette prisnivået burde vi kanskje gått for en av de to setmenyene der man kunne velge enten forrett og hovedrett eller hovedrett og dessert , sier Bordvenninnen . 
– Men det er jo kun ved spesielle anledninger man drar hit , eller til lunsj . 
Andre steder for de store anledninger Statholdergaarden : 
Mat og miljø i særklasse i Kvadraturen 
Festningen : 
God mat med nydelig utsikt ved Akershus festning Palace Grill : 
Utsøkt mat ved Solli plass Sawan : 
Moderne thaimat i herskapelig villa på Briskeby Kontrast : 
Gullmat ved Mathallen Bon Lìo : Tapas i toppklasse på Fredensborg 
Matanmeldelsen : 
Saken er biff på Bryggetorget Trancher stengte på Frogner og åpnet på Aker brygge . 
Det er blitt til det beste for begge steder . 
Etter at Trancher slukket ovnen og flyttet til Aker brygge , mistet Frogner en ypperlig biffrestaurant . 
Med med tanke på at Galt åpnet i de gamle lokalene , har bydelen fått et matmessig løft . 
Snart åpner også Jan Vardøen en ny filial av The Nighthawk Diner på hjørnet Niels Juels gate / Bygdøy allé . 
Entrecôte by Trancher har tatt over et av Aker Brygges mest utsatte lokaler , som ligger mellom Sorgenfri og Beach Club . 
Her har mange restaurantkonsepter kommet og gått , men vi har mer tro på dette enn forgjengerne . 
– Sorgenfri er for straight , Beach Club for trendy , og gastropuber og burgersjapper som Jarmann , Døgnvill og Burger Joint er for like . 
Jeg liker steder der man gjør det enkelt , med en blodig biff og valgfritt tilbehør , sier Spisevennen . 
Vi sitter med en øl langs den ene veggen i det avlange lokalet og venter på Bordvenninnen , som er blitt forsinket . 
Dette er en av de dagene der all trafikk går tregt . 
Villsvin og krabbe 
– Da er alle her ? 
Hva vil du ha å drikke , spør servitøren Bordvenninnen , som nettopp har satt seg ned . 
Vi begynner med en spekemattallerken , kongekrabbekrokett og gravet villsvin . 
– Dette ser spennende ut , sier Bordvenninnen og ser på det gravede villsvinet . 
Løvtynne skiver er spredt utover et avlangt fat med små klatter rømme , tyttebær , rødløk og dill . 
Biter av flatbrød er plassert i rømmen , som har en sval røyksmak . 
– Rømmen overdøver smaken av villsvin , mener Bordvenninnen . 
Speketallerkenen kommer med noen stykker ost , oliven og syltet løk . 
Den er ikke så veldig stor , og utvalget er midt på treet . 
Dermed er det kongekrabbekrokettene som er vinneren : 
Sprø utenpå og med en god krabbesmak . 
En krydret tomatsalat frisker opp . 
Sceneskifte 
Nå får vi tre glovarme tallerkener på bordet , og så kommer tilbehøret i flere omganger : 
Fløtegratinerte poteter , fries , peppersaus , bearnaise , chimichurri , trøffelsmør , bakt sopp og grønnsaker med pesto . 
Til slutt kommer tre blodrøde , lekkert marmorerte kjøttstykker . 
Bordvenninnen og jeg får den minste størrelsen mens Spisevennen har tatt den store på 250 gram . 
– Jeg kan hjelpe dere hvis det skulle bli for mye , sier han . 
Kjøttfullt 
Entrecôten er mør og deilig , akkurat som standarden har vært på Trancher helt siden starten for nesten ti år siden . 
De fløtegratinerte potetene , bearnaisen og trøffelsmøret er også bra . 
– Friesene er midt på treet , og chimichurrien mangler det lille ekstra , nå smaker det mest olje og hvitløk , sier Spisevennen . 
– Soppen er helt OK , det samme gjelder peppersausen . 
Men vinen og pestogrønnsakene er gode , sier Bordvenninnen . 
Sjokoladeglede – Trenger dere en liten pause ? spør den oppmerksomme servitøren , som har vært vennlig til stede gjennom måltidet . 
Bordvenninnen og jeg velger sjokoladeterrine og crème brûlée mens Spisevennen tar sitronsorbet med vodka . 
– Godt for fordøyelsen , mener han . 
Crème brûléen er toppet av frukt og bær , mens Bordvenninnen får en sjokoladeis toppet med tykk fudge og overstrødd av nøtter . 
– Med tilbehør kommer entrecôtene på nesten 350 kroner , men når kjøttet holder så høy kvalitet synes jeg det får være greit , sier Bordvenninnen . 
– Villsvinet og krabbekroketten var også verd å prøve , mener Spisevennen . 
– Det er ikke mange gode biffrestauranter i området ved siden av Borggården , så jeg kommer gjerne tilbake hit . 
Andre biffrestauranter St. Lars : 
Kjøttmat i toppklasse på Bislett Stock : 
Bra biff i Barcode 
Grilleriet : 
Godt fra Jospergrillen i Folketeaterpassasjen Vaaghals : 
Nordisk gourmet i Barcode 
Hvaskjer : 
Trendy kjøttrestaurant på Torshov 
Matanmeldelsen : 
Sjarmerende spanjol holder stand 
Etter 25 år er La Sangria fremdeles et sted det er vel verd å stikke innom . 
Da brødrene Fernando og Juan Carlos Perez åpnet stedet i 1992 , var det mange andre spanske utfordrere med både tapas og hovedretter på menyen . 
Nå er det langt mellom hovedrettene i Oslo , tapassjappene har tatt over . 
Gastrobaren Bon Lio og Txotx er dem som holder høyest nivå . 
Delicatessen har tre steder i byen , Champagneria to mens Escalon står igjen med en avdeling på Tjuvholmen . 
– Så har du den kombinerte butikken og tapasbaren The Gourmet Market , sier Spisevennen , som har snakket fotball med vår svært vennlige og imøtekommende servitør , som Spisevennen mener er en av innehaverne . 
– Jeg husker ham fra tidligere besøk , og han kan kunsten å få folk til å føle seg hjemme . 
La Sangria får en til å tenke på en ekte spansk bodega . 
Det litt trange , men hyggelige lokalet er dekorert fra gulv til tak med bilder , gjenstander og fotballeffekter og de rustikke møblene gir det hele et intimt inntrykk . 
Ved siden av tapas får du spanske spesialiteter som paella , bacalao og diverse kjøttretter . 
Bordvenninnen har lyst på tapas , så vi bestemmer oss for å dele noen kalde småretter før Spisevennen og jeg får våre hovedretter . 
Han vil ha oksespyd mens jeg husker lammelåret med hvitvinssaus med glede fra vårt forrige besøk for to år siden . 
Ved siden av bestiller Bordvenninnen stekte poteter med chilisaus , dadler surret i bacon og albondigas , det vil si hjemmelagede spanske kjøttboller i tomatsaus . 
– Så ser vi om jeg fortsatt er sulten etterpå , sier hun . 
Super spekemat 
Før de første rettene kommer har vi fått saftige oliven og godt brød som vi dypper i en tykk aioli . 
– Her kommer litt mat , sier vår venn og setter flere fat på bordet . 
Et avlangt fat har rause skiver utsøkt pata negra-skinke og trekanter med litt for kjølig manchego-ost . 
Potetene kommer med en sterk tomatsaus som har et tydelig chilisting , og dadlene er en fin miks av søtt og salt . 
Nå har våre hovedretter også kommet , og Spisevennen smiler bredt når han ser grillspydet , som har følge av en halv stekt tomat , stekt sopp og brokkoli . 
Mitt lammelår kommer i tynne , delikate skiver med en tykk hvitvinssaus , ellers har jeg fått samme tilbehør . 
Ved siden av har vi fått en glovarm skål med gratinerte poteter , der potetskivene ikke drukner i fløten . 
– Bra stekt og mørt kjøtt , men litt kjedelig tilbehør , mener Spisevennen . 
Rustikk atmosfære 
Til maten har vi bestilt en klassisk vin fra produsenten Torres . 
– Den kraftige , solfylte smaken passer godt til rustikk bondekost som dette , sier Spisevennen , og Bordvenninnen istemmer . 
Hun er også mest begeistret for mitt lammelår med saus etter en smakebit . 
– Tapas kan bli veldig likt , selv om de hjemmelagede kjøttbollene har mer sting enn de jeg har fått andre steder . 
Pangavslutning 
Til dessert tar Spisevennen og jeg tiramisú , som er tilsatt spansk brandy . 
Bordvenninnen velger flan , spansk karamellpudding . 
Tiramisuen har like mye snert som en Irish Coffee , men både den og den silkemyke karamellpuddingen runder av måltidet på en fin måte . 
Noen av tapasene er litt dyrere enn det man får andre steder , og bortsett fra kjøttbollene er de ganske midt på treet . 
Lammet og pata negraen er verd et besøk , sammen med den usedvanlig hyggelige servicen trekker de opp helhetsopplevelsen . 
Hjemmekoselig atmosfære Hjertelig service Rustikk mat Andre hjemmekoselige steder Gamle Raadhus : 
Flott mat i ditto omgivelser i Kvadraturen 
Da Capo : 
Hyggelig på Skøyen Celsius : 
Peiskos i Kvadraturen Stock : 
Ujålete i Barcode 
Rorbua : 
Nordnorsk stemning på Aker brygge 
Restaurantanmeldelsen : 
Norske fristelser i Bygdøy allé Lokalet er røft og enkelt , men her får du gull i munn basert på norske råvarer . 
– Gamle hotell Norum , der Carsten Byhring pleide i stikke innom for en kopp kaffe , har gjennomgått en del siden den gang . 
Senere åpnet Sonja Lee restaurant Magma her , og til og med Egon har prøvd seg , sier Bordvenninnen . 
Men det ble ikke skikkelig sving på sakene her før gulkokk Kari Innerå kom inn . 
Hun startet Cru for ti år siden , og var siden med på oppstarten av Fru K på Tjuvholmen . 
BA53 har et litt røffere preg enn både Bagatelle , der Innerå jobbet da hun slo igjennom som 25-åring med NM-gull , restaurant Cru og Fru K. Lokalet er lyst , minimalistisk møblert med store vinduer og bilder på veggene som gir et luftig inntrykk . 
En halvåpen kjøkkenløsning gjør at man kan følge med når kokkene jobber og monterer de små kulinariske kunstverkene vi skal få i løpet av kvelden . 
Pirrer appetitten Restauranten er cirka en fjerdedels full da vi ankommer , mens det sitter flere i baren som etter hvert skal komme inn for å spise . 
Vår svært hyggelige og oppmerksomme servitør anbefaler en champagne fra Marc Hebrart som aperitiff . 
Vi bestemmer oss for å prøve et utvalg retter , og får varme rundstykker med pisket rømme før den første appetittvekkeren kommer : 
Makrellkrem med puffede gryn og dillolje . 
Deretter får vi en fritert kule med torsk og potet på persilleemulsjon . 
– De måtte servere den på en stein , sier jeg . 
Trenden med stein og treplater har ikke avtatt , men heldigvis er maten av et slikt kaliber at vi kan se over med det . 
Fiskelykke fra havet 
Nå kommer en Grüner Veltliner fra Nikolaihof , som skal vise seg å være en fulltreffer til tynnskåret kamskjell fra Frøya med sellerikrem og svart trøffel og ørretsashimi . 
En kraftig szechuan / soyasaus og syltet ingefær gir retten såpass mye kraft at ørreten forsvinner litt . 
Det gjør derimot ikke stjerneanisen og fennikelen i skalldyrsuppen , som også er smaksatt med tomatolje . 
Dette er en spenstig kombinasjon der sjøsmaken likevel kommer tydelig frem . 
Nå blir det rødvin til maten : 
Bordvenninnen har bestilt torsk mens jeg har valgt tartar . 
Fisken har følge av jordskokk potetpure , bacon , syltet kantarell , sprø grønnsaker og kål , og en Pinot Noir fra New Zealand passer utmerket . 
Jeg har fått tartar med eggekrem , majones , syltet løk og pepperrot , som heldigvis ikke slår for mye igjennom smaksbildet . 
Smaken av sommer 
Så følger et morsomt hvileskjær , rømmegrøt med fenalår . 
– Mindre tung enn jeg er vant med fra slaktsbesøk og andre restauranter . 
Den røde saften til fremkaller barndomsminner fra hytta til besteforeldrene , sier Bordvenninnen begeistret . 
Kalv , kylling , hjort 
Det er på tide med kjøttrettene , der vi deler på et par for ikke å bli for stappmette : 
Kalvebrissel tempura , nepe og puffet mais overstrødd med maishår og en delikat trøffelsjy , kyllinglår fra Hardanger med sitronkrem og estragonsaus . 
– Kalvebrissel kan bli tungt og trått , men denne har et luftig preg , sier Bordvenninnen , som også skryter av det knasende krispe skinnet og det saftige , lyse kjøttet . 
Til dette har vi fått en lett og innsmigrende Barbera d ’ Alba . 
Den avsluttende hovedretten , hjortemørbrad med små rosenkål , kokte solbær og semulegryn og en smaksrik soppsaus , er nok en innertier . 
Frisk avslutning 
Tre til fem småretter hadde vært nok , men vi bestemte oss for å ta så mye vi klarte å spise , og angrer ikke . 
– Nå har vi plass til dessert , sier Bordvenninnen . 
Hun bestiller fire må munnfuller konfekt : 
Multemakron , tyttebærkrem , sjokolade og nougat , mens jeg har tatt Valhrona-sjokoladekrem med is , nøtter . 
Toppen av smak utgjøres av frysetørrede bringebær . 
– Jeg har lest et sted at Innerå dyrker egne grønnsaker i en kolonihage og sanker bærene selv , sier Bordvenninnen . 
BA 53 og Kari Innerå tar kortreiste norske råvarer og tilbereder dem med inspirasjon fra hele verden . 
Slikt smaker det gull av . 
Matanmeldelsen : 
Mye mat , men ... Viet Nam House hadde to fordeler : 
Store porsjoner og rimelig mat . 
Nå er det bare store porsjoner igjen . 
– Dette var for mye til og med for meg . 
Jeg må gi opp , sier Spisevennen og legger bestikket på tallerkenen . 
Han har spist nesten alle de innbakte kyllingbitene og de wokede grønnsakene , men nå er det stopp . 
– Jeg skulle ikke spist den ene vårrullen , klager han . 
Bordvenninnen har bestilt den kjente vietnamesiske pho-suppen mens jeg har bedt om stekte nudler med biff , men vi har tatt ferske og friterte vårruller først . 
De ferske vårrullene er best : 
Store , fylt med kongereker , svin , vermicelli og mynte med en rund og lekker hoisinsaus ved siden . 
Det er en av dem Spisevennen fikk smake , mens han lot de friterte være . 
– Det gjør du rett i , sier Bordvenninnen . 
– Disse var midt på treet , og jeg synes også at de ferske vårrullene på Lille Saigon 1 litt opp i gaten er bedre . 
Velkommen til Lille Asia Viet Nam House har ligget mellom to av byens beste asiatiske spisesteder , Hai café og Lille Saigon 1 , men nå som Hai har lukket dørene og ser etter nye lokaler burde veien ligge åpen for flere gjester her . 
– Jeg tror noen går hit rett og slett på grunn av interiøret , sier Spisevennen . 
– Det finnes ikke maken noe sted i Oslo - kanskje i Norge . 
– Du må ikke glemme Thai Orchid , som også lot innmaten fra den forrige eieren - en gresk restaurant - stå igjen , sier Bordvenninnen . 
– Det fascinerende her er at stedet ligner en dryppsteinsgrotte , men for å gi et inntrykk av Vietnam har man lagt til gjenstander og bilder fra hjemlandet . 
Meny med kjente variasjoner 
Menyen består for det meste av supper , sjømat , nudel- , og risretter der man kan velge mellom biff , svin , kylling og skalldyr . 
– Jeg synes prisnivået er blitt høyere siden sist vi var her , sier Bordvenninnen . 
– Da kostet en pho-suppe under hundrelappen , nå er den og forrettene blitt 30 kroner dyrere . 
– Men det er mer enn nok mat , sier jeg og stikker spisepinnene i haugen med nudler , wokede grønnsaker og tynne skiver oksekjøtt . 
– Du får fremdeles en stor porsjon suppe for 128 kroner , sier hun og plukker opp en bønnespire fra tallerkenen ved siden av før hun slipper den i suppen . 
En rett av tre traff blink 
Det er mye mat i de stekte nudlene , men de er i salteste laget så jeg bruker chili for å få mer sting . 
Spisevennen er mellomfornøyd med sin kylling : 
– De er for tørre etter min smak , og den sursøte sausen virker som om den er laget på halvfabrikata , sier han . 
– Det er ikke min nudelsuppe , sier Bordvenninnen . 
– Kraftig , med vårløk og koriander som smakstilsetning . 
Denne retten alene er god nok grunn til å gå hit . 
Rask service , og det var det Servicen er upersonlig og forretningsmessig - nesten brysk - men med så mange gjester som det er her i dag , er det kanskje noe man må regne med . 
Etter at Hai cafe lukket dørene har området bak Sentrum Scene mistet et spisested der man får god mat til en rimelig penge . 
Nå som Viet Nam House har skrudd opp prisene på de fleste rettene sine , sakker de akterut i konkurransen . 
– Men de har fremdeles ett fortrinn : 
Store porsjoner , sier Bordvenninnen . 
Andre billige asiatiske 
Far East : 
Raskt og hyggelig service Thai Orchid : 
Meget god mat med sting Lille Saigon 1 : 
En av byens beste vietnamesiske Beijing Palace : 
God Dim Sum i Pilestedet Tasty Thai : 
Billig og godt ved Bislett 
Matanmeldelsen : 
Kolonihagen blomstrer ennå 
Både kjøkkenet og servitørene på Kolonihagen kan sine saker . 
Vårt måltid bød på mange høydepunkter . 
– Det er hyggelig at stamgjestene føler seg hjemme her , men de trenger ikke rope til hverandre , sier Spisevennen , som har passert to bord der høyrøstede , middelaldrende menn sitter med hver sin vin og diskuterer hva de skal gjøre til helgen . 
Bordvenninnen og jeg sitter i hjørnet ved siden av et fransk par som prøver å tolke menyen ved hjelp av en tålmodig servitør . 
Menyen består av 11 retter mellom 95 og 155 kroner der man blir anbefalt tre til fem retter pr. person . 
Dagens femretter til 550 kroner virker derfor som et bedre valg , men hvis man har appetitt er « full pakke » til tusenlappen det beste alternativet . 
– Kjøkkenet sørger for at dere får passe porsjoner , lover servitøren , som skal vise seg å ha god oversikt og kunnskap gjennom hele måltidet . 
Smør med tang 
De pratsomme mennene ved det ene bordet har betalt og hilser høylytt til sine venner på vei ut . 
På nabobordet har det franske paret fått hver sin lompe mens vi sitter med rykende varmt brød med pisket Rørossmør . 
Men hva er det vi smaker ved siden ? 
– En tangsort kalt purpurhinde , forteller Bordvenninnen . 
Snart har også vi fått en nystekt lompe med røkt fisk , syltet løk , dill og ost på . 
– Det er en Steinfjording-ost fra Lofoten , sier servitøren . 
Rå biff og øl Neste rett ut er tartar , som kommer med knasende sprøstekt løk og raust med pepperrot . 
Bordvenninnen må kvele et nys etter første bit , og skyver bort litt av roten . 
Spisevennen er begeistret og synes at det er på tide med en ny øl . 
Han blir anbefalt en saison fra Eiker , et norsk mikrobryggeri , som er smaksrikt og varer over flere retter . 
Ikke bare kål 
Både servitøren og kjøkkenet legger sin stolthet i lokale råvarer , og med rette . 
De viderefører arven fra Jarle Bae og hans Oslo Spiseforretning , og senere Michelin-grossist Maaemo med stil : 
Her får vi vite om opphavet til råvarer til samtlige retter gjennom hele måltidet , blant annet hvor de har fått kjøtt , fisk , grønnsaker og ost fra . 
Neste rett er spisskål overstrødd av Store Velten-ost fra produsenten Rueslåtten ved Geilo . 
Så følger bakt jordskokk med et sting chili fra Korsvold , fritert potet med løyrom og rømme og deretter brosme med tynne flat tørrfisk , flesk og pepperrot . 
– Fisken er himmelsk , og her har de vært mer forsiktige med pepperroten , sier Bordvenninnen . 
Lammenam rett i hånden 
Til de første rettene har vi drukket Gamlitzer , en østerriksk Sauvignon Blanc , men nå som det skal bli kjøtt , bytter servitøren til rødvin : 
En burgunder fra Benjamin Leroux . 
Den passer til tacoen , som er laget på villsaulam , også denne med nystekt « tortilla » . 
Strimlede grønnsaker gir retten et godt bitt . 
– Dette kan minne om gatemat eller noe man kunne fått på mat- eller musikkfestivaler , sier Spisevennen . 
– Lett å lage , men samtidig med finesse . 
Ost på ost på ost 
Ifølge menyen er brosmen og villsautacoen « hovedrettene » , og nå nærmer vi oss slutten . 
Paret ved siden har spist sitt utvalg retter , har betalt og gått . 
Nye gjester kommer stadig , og nå er det klart for dessertene . 
Først ut er en kreasjon laget på tre typer ost , der den ene utgjør bunnen / flatbrødet og de to andre er raspet og strødd over . 
Resultatet er en overraskende luftig og spenstig kombinasjon . 
– Langt unna de tunge ostetallerkenene vi har fått enkelte steder , sier Spisevennen . 
Søtt , friskt , mettende Nest siste rett er enda luftigere : 
Solbær med kremost og en granité på engsyre , som renser opp i ganen til den gedigne avslutningen : 
Munk , en slags smultringtype fylt med plomme og med striper av brunet smør . 
– Den kan minne om en slags Berlinerbolle , sier Bordvenninnen . 
– Men når den kommer nylaget til bordet , er dette noe helt annet , og mye mer spennende . 
Spisevennen er imponert og mett . 
– Jeg klarer ikke en bit til . 
Både kokkekunsten og servicen har vært på høyt nivå . 
Prismessig er Kolonihagen over middels . 
Noen av ølsortene er ganske dyre , men de har et langt mer behagelig vinkart der glassene ligger på 110–140 og ingen helflasker over 800 kroner . 
Ut fra kvalitet og hva vi har betalt for « vinpakken » , er vi likevel godt fornøyd . 
– Hit kan jeg ta med besøkende utenbys fra før eller etter Frognerparken , mener Spisevennen . 
Andre gode nordiske 
Kontrast : 
Michelin-mat på Vulkan Arakataka : 
Billiggourmet ved Rockefeller og Torggata Grefsenkollen : 
Mat og utsikt på høyt nivå Vaaghals : 
Gourmet i Barcode 
Smalhans : 
Hverdagsgourmet med deleretter på St. Hanshaugen Kampen Bistro : 
Hverdagsgourmet med rimelige trerettere på Kampen 
Matanmeldelsen : 
Hva har skjedd , Olivia ? 
Olivia på Tjuvholmen var den beste i « søskenflokken » , men nå er hun blitt en i mengden . 
Tjuvholmen vinterstid er en kald opplevelse , særlig når snoen kryper inn under jakken . 
Men dit vi skal , er det lunt og godt . 
Olivias avdeling her har gitt oss mange gode opplevelser både sommer og vinter , så vi har visse forhåpninger , men det begynner ikke bra : 
Det er mange gjester her og bordet vi omsider blir tildelt er rett ved døren 
Det betyr at vi stadig blir utsatt for den sure trekk når andre besøkende skal ut for å ta en røyk . 
Alle restaurantene i Olivia-systemer har tema fra ulike italienske byer : 
Originalen på Aker brygge er dekorert med bilder fra Napoli , mens denne avdelingen på Tjuvholmen har Venezia som tema . 
– Nå har de også utvidet til Trondheim og Bergen , forteller Spisevennen , som ofte er på reisefot . 
– Men jeg synes ikke at de har klart å skille seg ut fra andre kjeder i de byene , sier han . 
Denne kvelden ser det ut til at de andre gjestene enten er folk som skal spise før de skal videre på byen , og turister som velger det sikre foran det usikre og går på steder de kjenner . 
Trøtt start 
Det kan virke som om også kjøkkenet er blitt mindre spennende enn sist . 
Menyen ser likedan ut som sist vi besøkte dette stedet , men ingen av forrettene imponerer . 
Bordvenninnen er ganske godt fornøyd med sin caprese , der gule og røde cherrytomater , bøffelmozarella , basilikum og krutonger deler plass på tallerkenen . 
En hvit balsamicodressing tar luven av mozzarellaen , men ellers er retten en frisk start . 
Spisevennen og jeg har bestilt henholdsvis vitello tonnato og carpaccio , som begge kommer kjøleskapskalde til bordet . 
– Tunfisksausen er en skuffelse , sier han og bemerker at ingen klarer å lage den like god som de gjør på Baltazar i Kirkeristen . 
Friterte kapers tilfører heller ikke forretten noe særlig . 
Min carpaccio er heller ikke mye å skryte av . 
– Det kan bare bli bedre til hovedrettene , sier Spisevennen . 
Kald carbonara 
Spisevennen har bedt om pizza med carpaccio , mens Bordvenninnen har bestilt kyllinglår med sopp og spinat . 
Jeg har lyst på pasta og har tatt spagetti carbonara . 
Den er en gedigen nedtur : 
Pastaen er al dente , men hovedinntrykket av retten er en klebrig masse som trolig har måttet vente på kjøkkenet før den er brakt ut . 
Pizzaen er understekt og blek og klarer ikke å skille seg ut fra de man får på andre pizzarestauranter i Oslo . 
– Nesten tvert imot , mener Spisevennen , som hadde ventet seg mer av retten . 
Den eneste som har grunn til å smile , er Bordvenninnen . 
Hennes kylling har sprøtt skinn . 
Sopp , oliven , spinat , kapers og risottoen med skogsopp , som er bestilt ved siden , får også godkjent . 
– Men det blir dyrt når man må legge til retter for å få et fullt måltid , sier hun . 
Kjølig avslutning 
Vi er likevel sultne nok til å be om dessert . 
Spisevennen har fått lyst til å prøve nutella-pizza , mens Bordvenninnen og jeg tar to klassiske etterretter : 
Pannacotta og tiramisú . 
– Dette var klissete greier , sier han , mens han gumler lunet hasselnøttpålegg toppet med mandler . 
Bordvenninnens pannacotta er middels , en passe liten porsjon med bringe- og bjørnebærsaus , mens min tiramisú kommer rett fra kjøleskapet i et drikkeglass . 
Dermed er den såpass kald at smaksnyansene ikke kommer frem . 
– Jeg hadde forventet meg et bedre måltid ut fra tidligere besøk , men dette var en midt på treet-opplevelse , sier Bordvenninnen . 
Spisevennen er enig . 
– Ikke er det billig , og maten er ikke på samme nivå . 
Er det fordi Olivia er blitt en restaurantkjede og at man dermed strømlinjeformer samtlige steder ? 
Jeg håper at de har bedret seg til neste besøk , ellers må jeg finne et annet sted her ute . 
Andre italienske Trattoria Popolare : 
Rustikk nederst på Grünerløkka 
Ruffino : 
Utsøkt ved Slottet Baltazar : 
Vinbar med god mat i Kirkeristen 
Skur 33 : 
Nydelig mat ved Akershus festning Vineria Ventidue : 
Vinbar med bra mat på Frogner Tekehtopa : 
Uformell italiener på St. Olavs plass 
Restaurantanmeldelse : 
Holder ikke mål Asia er en tøff restaurant på Aker Brygge , men maten er ikke like stilig . 
– Asia slukte restauranten ved siden av for en stund siden . 
De har en fin plassering ved inngangen til Aker brygge , sier spisefølget . 
Oslo er lys og vintervakker denne kvelden , men inne på Asia er det mørkt med store bilder av tatoverte mennesker på veggen , samt et stort antall spiddede kniver over kjøkkenet . 
Egen vegetarmeny 
– Et problem for mange restauranter er at de skal dytte inn flest mulig plasser , noe som ofte gjør at man har noen « dårlige sitteplasser » , sier spisefølget . 
Vi har først fått plass rett ved kjøkkenet , men bytter bord på grunn av det sterke lyset man får i øynene . 
Menyen er fint laget med symboler for sterk mat og vegetarretter , og Asia skal ha mye ros for å ha en egen vegetar- og veganmeny . 
Her har mange spisesteder noe å lære . 
Vegetartilbudet på restauranter i Oslo er fortsatt altfor dårlig . 
For kraftig 
– Jeg er ikke helt sikker på hvor mye dere må bestille , sier servitøren , som mener noe er hovedretter , mens andre er deleretter . 
Vi bestiller mange forskjellige varianter , og kort tid etter kommer to ulike tacoskjell . 
– Knasende sprø og gode skjell , men jeg synes jalapenodippen er for dominerende i begge varianter . 
Altfor mange asiatiske spisesteder er for glade i sterke eller oversøte sauser , som dynges på slik at alle andre smaker forsvinner . 
Hummerbitene drukner i piff og syre , men vegetarvarianten med mango , rød miso og bønnespirer er bedre sammensatt . 
Når kulden setter inn – Lokalet er kult , spesielt i 1. etasje med gasspeis i midten , men det hjelper ikke mot kulden . 
Spisefølget tar på seg boblejakken , mens vi venter på nye retter . 
Det er mange servitører på jobb denne kvelden , men de forteller ingenting om maten og tilfører ikke måltidet noe ekstra . 
Makirullene er helt ordinære , men tempurarullene med scampi burde vært varmere og sprøere . 
Det mest positive å si om retten er at de har plassert den sterke red dragon sausen i en skål ved siden av . 
Ingen topp med buns 
Mange har dyttet i seg buns hos restaurantkjeden Momofuku i utlandet , og de siste årene har flere oslosteder fått den dampede deigen på menyen , blant annet Sumo , Asian Box , Nikay , Ba-Ga asian burger og Asia . 
– Disse er blant de svakeste bunsene jeg har spist , sier spisefølget . 
Problemet er ikke selve bunsen , men det skuffende innholdet . 
De friterte kyllingbitene er sprø , men utrolig tørre . 
Det samme gjelder de tørre strimlene med langtidsbraisert oksebryst . 
Vi sett for oss et stort , saftig kjøttstykke . 
Her bør man sende kjøkkenet for å prøve den grillede tynnribben hos Nikay eller det konfiterte andebrystet hos Asian Box . 
Beliggenhet , beliggenhet ... 
Kveldens beste rett er hoi sin miso pork belly - en saftig bit tynnribbe , som er både salt og sødmefull . 
De har også lagt på en stor bit syltet pære , men den burde vært delt opp i små biter og strødd over kjøttet . 
– Jeg skjønner at det er mye folk her på grunn av beliggenheten , men matmessig burde folk heller gått på en av de utallige andre asiatiske spisestedene i byen , sier spisefølget , som heller ikke er fornøyd med desserten . 
Yuzu crumle byr på både mousse av vanlijeyoughurt , marengs , yuzusorbet og bringebær , men det blir altfor søtt . 
– Asia er akkurat som forrige gang vi besøkte stedet - fin plassering og middelmådig mat . 
Restaurantanmeldelse : 
Tapas med samlebåndsfølelse 
Delicatessen på Aker brygge har noen ting å rette på . 
– Hvorfor spiller de så høy musikk ? 
Spisefølget dingler med bena fra en barkrakk like ved inngangsdøren , og er hverken fornøyd med lydnivået eller den kalde trekken fra døren . 
Delicatessen på Aker brygge fyller fem år i år , men ikke alt er på topp denne kvelden . 
Mer variasjon Spisestedet har perfekt beliggenhet like ved Latter , og denne kvelden er stedet stappfullt . 
Vi velger høye barkrakker fremfor et dårlig bord rett ved inngangspartiet , og får snart servert hver vår øl og en stor vannmugge . 
– De har en innholdsrik meny , men tapasrestaurantene i byen burde begynne å variere mer på rettene . 
Har du spist noen ganger på et sted , blir det mange gjentagelser , mener spisefølget . 
Kort ventetid 
Noe av årsaken til at mange er glad i tapasrestauranter , er at det går så fort å få maten . 
Vi venter ikke i mange minutter før både brød , aioli , tomatsalat , pimientos de Padrón og skinker står på bordet . 
– Klassisk og godt , skryter spisefølget og tar nok en skje med velsmakende cherrytomater , store biter buffalo-mozzarella , rødløk , salat og sprø olivencrust . 
Vi gumler også i oss de små , grønne pepperfruktene , pimientos de Padrón , som har fått ekstremt mye salt over seg . 
Brødet dypper vi i en meget god aioli , før vi kaster oss over ulike Iberico-produkter . 
En gris etter nøtter – Ingenting å utsette på den deilige skinken , sier spisefølget , som alltid blir overrasket over hvor lite 50 gram skinke er til 230 kroner . 
Jamon Ibérico de Bellota smaker uansett aldeles herlig og har en lengde og dybde som kan måle seg med gode viner . 
Det samme gjelder de tynne skivene med lomo Ibérico de Bellota , en meget salt ytrefilet med god nøttesmak . 
Det er ikke så rart , siden de iberiske grisene i Extremedura gumler i seg mange kilo eikenøtter hver eneste dag . 
Fristende vinliste 
Lokalet til Delicatessen er stort og flott , med fargerike bilder av Benjamin Bergman , høye murvegger og spiseplasser i to etasjer . 
– Jeg har vært her på julebord i 2. etasje , og der er akustikken helt forferdelig , klager spisefølget . 
Servitøren kommer med to nye San Miguel til oss , selv om vinlisten frister med et meget bra utvalg av spanske viner . 
Sitter du med en fet representasjonskonto , bør du teste ut ulike årganger av Unico-vinen fra Vega Sicilia – Spanias mest berømte vingård . 
Ingen dorsk torsk – Bra at de deler opp serveringen i to runder , sier spisefølget . 
Noe av sjarmen med tapas er at du har mye å velge mellom på bordet , men det går ofte ut over varmen på mange av rettene . 
Det gjør derfor ingenting om man kommer med maten i flere omganger . 
– Dette var meget godt , skryter spisefølget . 
Vi starter med torskeretten , hvor en pannestekt torsk er perfekt varmebehandlet , saftig og blandet med sødmefull blomkålpuré , biter av rosenkål og meget salt chorizo . 
De store , grillede rekene er overraskende slappe , og det hjelper ikke at pepperrotkremen smaker for mye syre og lite av pepperrot . 
For mye salt Servicen er hyggelig , ikke for masete til stede , og er der når du trenger noe . 
– Mørt og velsmakende kjøtt , mener spisefølget . 
Delicatessen serverer mørbrad av Rudolf , øverste del av låret , men vi er mest fornøyd med blandingen med sprø hasselnøtter , hjertesalat og de søte og syrlige kirsebærene på toppen . 
Bitene med grillet entrecôte er litt for mye stekt , og også de er veldig salte , med en ordinær potetpuré , bacon og noen sølvløk som det burde vært mange flere av . 
– Jeg synes restauranten må bli flinkere til å variere med mer sødme og syre . 
Nå blir hovedinntrykket veldig salte retter , sier spisefølget . 
Avslutningen , klassikeren crema Catalana , er meget god . 
Desserten lages av eggeplommer , melk og sukker og minner mye om crème brûlée . 
Her serveres den med en Bloody Mary-sorbet – frisk og deilig . 
Desserten fra Catalonia har et syltynt lag med karamellisert sukker på toppen og glir ned på høykant . 
– Jeg synes det er blitt noe mer samlebåndsfølelse også på denne Delicatessen-restauranten . 
Txotx og Bon Lio er mye bedre valg i dag , avslutter spisefølget . 
Restaurantanmeldelse : 
Tam thai 
« Vi er klare for gi dere en unik opplevelse av Asia » , står det på nettet om Khao Asian Cuisine . 
Det ble det ikke . 
– Ikke mye igjen av Mona Lisa-huset , sier spisefølget . 
Bygningen på hjørnet av Grensen og Øvre Slottsgate er i dag stort sett fylt med klær , og vi går ned trappen til gamle Kos Kos restaurant , som har byttet navn til Khao Asian Cuisine . 
– Ja , her får man nesten adventsstemning , sier spisefølget og setter seg ned på en stol med lilla trekk . 
Kjellerrestauranten er enkelt innredet med noen få asiatiske effekter . 
De har en lang sofa langs den ene siden av det avlange lokalet , men du går ikke hit på grunn av interiøret . 
Vi får kjapt tildelt menyer av servitøren og bestiller to pils mens vi leser spisekartet . 
En tur til Thailand – Mange kjente thailandske retter , både thaisalater , supper , karri- og wokretter , opplyser spisefølget . 
Vi plukker ut en suppe og vårruller til forrett før vi satser på en rett med grønn karri og thaisalat til hovedrett . 
– Fint at Khao ikke har altfor mange retter på menyen , lik mange andre asiatiske restauranter . 
Det kan tyde på at kvaliteten er bra på det de serverer , sier spisefølget . 
Den påstanden må han trekke tilbake flere ganger denne kvelden . 
Tam Tom – Her er maten , sier servitøren og forsvinner . 
Ja , man får mat , men servicen er overhodet ikke med på å løfte spiseopplevelsen . 
God service kan glatte over halvdårlig mat , litt dyre priser eller et slitent lokale , men på dette stedet er det viktigste å få maten kjapt ut til gjestene . 
– Tam suppe , klager spisefølget . 
Tom Kha Gai er en klassisk , thailandsk kyllingsuppe med kokos , ingefær , chili og sopp , men den serveres bedre på de fleste andre thairestauranter i Oslo . 
Denne er ekstremt vandig og burde hatt masse god kyllingkraft i seg , og det smaker lite av chili , hvitløk og ingefær . 
Den koster bare 75 kroner , men det er heller ikke mye suppe i den lille bollen . 
Onkel Skrue åpner pengebingen Den andre forretten smaker bedre , men også her finnes mange adskillig bedre utgaver andre steder enn i Mona Lisa-kjelleren . 
Pengesekkformede vårruller er sprø utenpå , men innholdet burde vært saftigere og smakt mer . 
Onkel Skrues sekker er fylt med kjøttdeig av kylling , scampi og thailandsk urte-paste , men er overraskende tamme på smak . 
Tøff konkurranse – Oslo har mange gode thailandske restauranter fra før av . 
Sawan , Mr. Bay , Plah og Thai Orchid byr på den beste maten , men tilbudet er stort . 
Her er konkurransen beintøff , sier spisefølget . 
Servitøren sier ikke noe om hovedrettene heller , og lurer kun på hvem som skal ha hva . 
Heldigvis er det mer trøkk i hovedrettene . 
Tørr biff – Puh ! 
Denne er sterk som lovet , men kjøttet ? spør spisefølget . 
Thaisalaten røsker skikkelig opp i all innvending grums , med masse chili , små biter selleri og peppermynte . 
Dessverre er det tilhørende grillede biffkjøttet ekstremt tørt og av dårlig kvalitet . 
Vi begynner å drømme om Biff « Xate » – mørnet indrefilet hos Mr. Bay , for dette er for dårlig til 179 kroner . 
En av de svakeste Det samme gjentar seg i den andre hovedretten . 
Den grønne karriretten har et fint sting som ikke overdøver smakene fra de andre ingrediensene , men også her svikter kjøttet . 
Langbønnene er sprø og serveres med masse thaibasilikum og babyaubergine , men kyllingen blir for tørr . 
– Det er ikke bare å slenge oppi noe kokosmelk , chili og kjøtt og tro at man automatisk kan lage thailandsk mat . 
Dette er en av de svakeste thailenderne i byen , sier spisefølget irritert idet vi tusler opp trappen . 
Restaurantanmeldelse : 
Mahayana har skjerpet seg Mahayana byr på bedre mat og service siden forrige besøk . 
– Hei ! 
Velkommen til Mahayana . 
Jeg skal finne et bord til dere , sier den blide servitøren . 
Den asiatiske restauranten har en meget sentral beliggenhet på hjørnet av Stortingsgaten og Rosenkrantz ’ gate , og får derfor mange gjester som dropper innom . 
– De favner bredt , sier spisefølget . 
Mahayana har en innholdsrik meny med hovedfokus på kinesiske og japanske retter . 
Her er to sider med hvert land , samt to sider med dumplinger . 
Vi starter med sistnevnte , samt en forrett med kongereker tredd på spyd . 
Lokalet er fargerikt med mye rødt og masse lamper i ulike nyanser . 
Åpent kjøkkenbråk 
– Her er ....... og . ... ... i en ..... saus , forteller servitøren . 
Fint med beskrivelse av rettene , men her ser man faren av åpne kjøkkenløsninger , som er blitt så populært overalt . 
Det er bra at maten har kort vei fra kjøkkenbenken til gjestene , men hos Mahayana er det vel mye leven i første etasje . 
Ingen dum dumpling – Gode dumplings , skryter spisefølget . 
Vi har valgt en dim sum kombo med fem dumplingvarianter . 
Aller best er ha gau , en nydelig , saftig bit med et tynt lag hvetepastaskinn rundt . 
Inni er det reker , og dumplingen dyppes i en god soya- og chilisaus . 
Siu mai dyppes i samme saus , og denne biten er fylt med mer reker og svinekjøtt . 
Like smaker – Dumplingene er bra , men jeg synes det blir litt for like smaker , sier spisefølget . 
Kow choi gau og Tja an koh er begge friterte biter med kongereker og svinekjøtt , med en sennepsbasert saus med et snev av chili . 
Vårrullene innfrir , de er sprø og deilige , fylt med masse risnudler , aspargesbønner , svinekjøtt og shitakesopp . 
Den andre hovedretten er bra , men vi skulle gjerne hatt mer smak i kongerekene . 
De er marinert med karri , ingefær og chili , men burde både vært både spenstigere og smakt mer . 
Den enkle salaten er frisk og god , men for 115 kroner hadde vi forventet mer . 
Knall service 
– Smakte det godt ? 
Si fra om dere vil vente litt med hovedrettene . 
Servitøren har stålkontroll gjennom hele middagen , skjenker jevnlig i vin og vann , og forteller i detalj om rettene . 
Her har Mahayana tatt tak etter at de fikk lunken kritikk ved forrige besøk . 
Donald innfrir – Store porsjoner , skryter spisefølget når hovedrettene kommer på bordet . 
Vi har valgt en kinesisk og en japansk rett , og det er Japan som går av med seieren . 
Ochibayaki byr på møre , rosa og saftige skiver med andebryst i en teriyakisaus som har fint ingefærpreg . 
Kjøttet er godt krydret og ligger som et teppe over knasende sprø asparges , sukkererter , brokkoli , squash , sopp og paprika . 
Havets kardinal og konge 
– Jeg har egentlig startet på en hvit måned , så hvitvin går bra , sier en dame på nabobordet , og ler i minst ti minutter av sin egen morsomhet . 
De andre damene ved bordet smiler overbærende , mens vi deler hovedrett nummer to . 
– Bra mat , men de kan ikke måle seg med lignende rett på Dinner , få meter unna , sier spisefølget . 
Vi har bestilt en kinesisk rett kalt hoi sin pot , som består av både hummer , kongekrabbe , blåskjell og kongereker , i tillegg til mange ulike grønnsaker . 
Tomme klør 
– Jeg liker best grønnsakene . 
Rekene og blåskjellene er gode , men hummeren er for mye varmebehandlet og kongekrabbeklørne nesten uten mat . 
Den sursøte chilisausen gir et fint sting til retten , men er i overkant søt . 
Da er det deilig med smaksrik og velduftende shitakesopp , sitrongress , løk , gulrot og knasende sprø asparges . 
Savner gode kinesere – Oslo har bra dim sum på Beijing Palace og Dim Sum by Taste of China , men bortsett fra Dinner er det mange kinesiske spisesteder med middels mat . 
Jeg savner flere kinesere i toppklassen , sier spisefølget , mens vi deler en Grand Dessert , som er et utvalg av husets søte varianter . 
Her kommer den friske og søte mangopuddingen best ut . 
– Mahayana har skjerpet seg siden sist , men byr ikke på minneverdig mat . 
Restaurantanmeldelse :5 gode supperåd før du tar turen til Koie Ramen Japansk mat er mye mer enn sushi og teriyaki . 
Blant det beste er ramen . 
Amen. 
1 ) Vær forberedt på å stå i kø 
– Jeg vet om to steder i Oslo der det ofte er kø ved åpningstid . 
Pussig nok er begge japanske , og ingen av dem serverer sushi . 
Willie har trosset snoen og svingt rundt hjørnet av Torggata og greier akkurat å presse seg innenfor døren på Koie , Oslo sentrums første ramensjappe – eller på japansk RamenYa . 
Innenfor er det lyst tre , høye langbord , ryggløse barkrakker og skarpt lys som gjelder . 
Den eneste dekorasjonen på fondveggen er tre tavler der menyen står skrevet på japansk og engelsk . 
Foran oss står en familie på fire og en vennegjeng på fem og venter på bord . 
Det er akkurat som det skal være . 
Hurtigmatfenomenet ramen er hverdagsmat i Japan , der suppekjøkkenene ligger tettere enn sushiris i bygatene . 
Folk stiller i kø utenfor en RamenYa , bestiller sin suppe og slurper den i seg i løpet av noen minutter . 
Så hektisk er det ikke i Osterhaus gate , folk spiser i ro og mak ved langbordene , men etter at maten er vel fortært , er det liten grunn til å oppholde plassene . 
Koie serverer hverken kaffe eller dessert , for å si det sånn . 
2 ) Husk at suppen alltid er i sentrum For på Koie er menyen kort : 
Fire typer ramen , basert på egenprodusert kraft tilsatt hjemmebakte nudler og annet tilbehør . 
Tre sideretter , litt ekstra tilbehør og noen typer øl , én rødvin og én hvitvin . 
Og sake da . 
Det er i grunnen rart at ikke Oslo , som jammen har fått sin del av sushibarer i alle prisklasser , ikke har hatt en skikkelig ramensjappe tidligere . 
Retten må være en av verdens mest populære . 
Millioner av japanere spiser nudelsuppen til lunsj , middag eller kvelds . 
Opprinnelig kommer den fra Kina og er senere eksportert til resten av verden . 
Men knapt til Norge , før nå . 
Det vil si , ramenbaren Sapporo har holdt til på Vulkan ved mathallen en stund , men de har hverken kvelds- eller søndagsåpent . 
For dem som hverken har vært i Japan eller på Vulkan , er det offisielle ramen-museet i Yokohama en god hjelper på nettet . 
De har laget videoer som viser hvordan man best står i kø , bestiller og spiser ramen . 
På den annen side , de fleste har kanskje smakt ramen uten å være klar over det : 
Supermarkedenes megetselgende Mr. Lee-nudler med ulik kjøttsmak er rett og slett hurtigramen , tørkede nudler , krydder og kunstig smaksforsterker , der man bare trenger å helle over kokende vann . 
Hva er matanmeldernes favorittrestauranter ? 
Sjekk her ! 
3 ) Bruk servietten som smekke 
– Men det er virkelig noe helt , helt annet enn dette , sier Willie og slurper i seg sin første skje glohet kraft . 
Han har valgt den soyabaserte varianten , en klar og lett kraft med nudler , tynne skiver av svinenakke , vårløk og et helt marinert , bløtkokt egg . 
Min vegetarvariant smaker så kraftig av umami at jeg overhodet ikke savner kjøtt . 
Den er laget på en base av fermentert soya ( miso ) , og tilsatt litt tykkere nudler , sopp , mais , samt vårløk og egg . 
Det er suppen du drømmer om en kald vinterdag , tilsett litt chili , og suppen vil gjøre underverker for et influensatett hode . 
Og at den er en vinner dagen derpå , vil sikkert de hese og rødøyde unge karene på nabobordet skrive under på . 
Bak dem sitter en hel familie , og ved siden av oss har en enslig dame funnet plassen sin . 
Alle som én suger vi i oss nudler så suppen skvetter . 
Jeg fester servietter i halslinningen og på fanget for ikke å få flekker på kjolen . 
De blir etter hvert rødprikket av fet chilikraft . 
4 ) Ikke glem tilbehøret 
Siden vi bare er to , droppet vi den ene sideretten , kylling karaage . 
Men ungene på bordet bak oss elsker de frityrstekte kyllingbitene med majones , den ene hyler frydefullt at de er « myyye bedre enn chicken nuggets på Mac-ern » . 
Våre edamamebønner er også mye bedre enn noe vi kan sammenligne med . 
De er perfekt kokt , fortsatt litt sprø og passe salte . 
Endelig noe man kan få dilla på som ikke er usunt , tenker jeg , mens berget av tomme bønnebelger vokser på bordet foran meg . 
Og ikke minst er Koies gyoza en innertier . 
Silkemyke deigputer som er sprøstekt på den ene siden , fylt med deilig salt og krydret svinekjøtt . 
Ponzusausen som følger med , er frisk og syrlig . 
Willie mener bestemt at det må være de beste dumplingene han noen gang har smakt . 
5 ) Gå i tide 
Stadig kommer det nye folk i køen ved døren . 
Bakrusgutta bak oss har gått videre på byen og blitt erstattet med et eldre par . 
Servitørene holder koken , tørker benker og fyller opp bordbeholderne med servietter , menyer og spisepinner . 
Det går unna , men det er ikke noe stress . 
Men på den annen side , når suppebollen er tom og selv ikke jeg orker en eneste liten edamamebønne til , er det bare å tømme glasset med Kirin-øl og takke for seg . 
Ramen er hurtigmat , ment å konsumeres minutter etter at den er servert , ellers blir nudlene vasne . 
Heldigvis er også prisnivået på Koie på hurtigmatnivå . 
En stor bolle med næringsrik suppe koster omtrent det samme som en burger på de nye hipsterstedene i byen . 
Så da er det bare å rive av seg smekken og følge den uskrevne regelen ramenmuseet i Yokohama prediker : 
Forlat ramensjappa så fort du er ferdig med å spise . 
Det fine er at du alltids har råd til å komme tilbake , og at du vet at du ikke må vente så veldig lenge i kø før du får plass . 
Folk følger ramenreglene . 
Også i Norge . 
Matanmeldelsen : 
Indisk hamskifte der mye er likt Mantra by Mister India i Dronningens gate har endret litt på konseptet , men essensen er fremdeles den samme : 
God mat med bærekraftige råvarer . 
– De har justert menyen siden sist , sier Bordvenninnen mens hun studerer spisekartet . 
– De har tatt vekk noen retter og dreiet fokus mot blant annet indisk gatemat . 
I så fall har de orientert seg mot nyere indiske spisesteder som Der peppern gror og Pink Elephant . 
Mister India pusset opp i sommer , utvidet lokalet og endret samtidig navnet til Mantra . 
Med en bar rett innenfor inngangen fremstår stedet nå som en krysning av restaurant og klubb , noe den litt påtrengende musikken understreker . 
– Det hadde ikke skadet å skru ned lyden , sier Bordvenninnen . 
Menyen består fremdeles av spesialiteter fra regioner i India , og kjøkkenet baserer seg på kortreiste råvarer , slik de har gjort helt siden de flyttet fra Børsen til Dronningens gate i 2013 . 
– Det er mye som har en smak av Norge , som lakseloin , dådyr og rein , men også asiatisk havabbor og tigerreker , sier Bordvenninnen , som starter med nordindisk gatemat : grønnsakskrokett med mynte- og tamarind-dressing . 
Jeg er fristet av en rett fra Kerala i sør , samosa med andeconfit til forrett , og fortsetter med en sørindisk rett , lam fra tandoorien med femkrydder , til hovedrett . 
Bordvenninnen velger grillet vaktelbryst . 
Appetittvekkere 
Først får vi sprø papadam med myntesaus og en frisk salat av småkuttede grønnsaker . 
– Noen steder må man bestille dette ekstra , men for mange er dette en hyggelig del av måltidet , som ventebrød med smør . 
Det varer ikke lenge før vi har fått våre forretter : 
De pannestekte grønnsakene kommer med kikerter og en deilig dressing der mynten frisker opp . 
Min innbakte andeconfit har også følge av en rund dressing og litt salat ved siden . 
Andrekjøttet er mykt og mørt og står seg mot frityren . 
Lam med bismak Bordvenninnen ber om et glass rødvin til sin fasan . 
Jeg spør hva servitøren vil anbefale til mitt lam , og han mener at jeg godt kan fortsette med øl « siden den retten er ganske sterk » . 
Bordvenninnen får en bløt Valpolicella på glass , men hvis du har en tykk lommebok , finnes det mange godbiter i vinlisten . 
Vaktelbrystene er saftige og møre , og fløtesausen står godt til fuglen . 
Mitt lam er tilberedt i den klassiske tandoori-ovnen , men noen biter er blitt brent i kanten . 
Ellers er femkrydder-masalasausen rik på smak , og etter hvert kommer flere nyanser frem i smaksbildet . 
Reddet av desserten 
Dessertene retter opp inntrykket : 
Den indiske iskremen kulfi er tilsmakt rosenblader og sjokolade , og er lekkert presentert mens brownien har fått en dæsj stjerneanis og en frisk yoghurtis . 
Regningen er heller ikke høy med tanke på hva vi har fått . 
– Jeg er litt spent på hvordan man har tenkt å balansere mat- og barkonseptet , sier Bordvenninnen idet vi passerer en feststemt gjeng som sitter med rikelig drikke . 
– Med den menyen burde det være mulig å overleve uten discomusikk og øl ? 
Andre gode indiske Jewel of India : 
Deilig mat på Frogner og Sandaker Der peppern gror : 
Gatemat og klassiske retter ved Rådhuset New Delhi : 
Godt indisk nær Egertorget The Indus : Indisk / pakistansk på Grünerløkka IndiSpice : 
Lekker mat ved Holbergs plass The Pink Elephant : 
Moderne indisk / nordisk på Tjuvholmen 
Restaurantanmeldelse : 
Big in Japan Den japanske restauranten Hanami holder koken på Tjuvholmen . 
Winter " 's " cityside Crystal bits of snowflakes All around my head and in the wind Starten på Alphavilles låt Big in Japan passer godt mens vi rusler nedover i snøværet mot Hanami på Tjuvholmen . 
Her har det japanske spisestedet holdt til ved vannkanten i drøye seks år . 
Hanami Adresse : 
Kanalen 1 . 
Tlf. 22831090 . 
hanami.no 
Hva vi spiste : 
Oksetataki , softshell krabbe , miniburger , helstekt kylling , svinekarré og spicy indrefilet av okse . 
Hva det koster : 
Izakaya 99–279 kr . Spesialiteter : 
239–449 kr. Robata grill : 
139–499 kr. Makiruller 129–175 kr . 
Hvem passer det for : 
Par og mindre grupper . 
De fleste gjestene er mellom 20 og 50 år . 
Vegetarretter : 
Ja , flere . 
Kappa maki , tre ulike salater , rød misosuppe , edamame og grønnsakstempura . 
Rullestolvennlig : 
Ja Lydnivå : 
Livlig stemning på kvelden og den vanlige høye bakgrunnsmusikken . 
Innsidetips : 
Sjekk ut baren i tilknytning til restauranten . 
Mange gode drinker . 
Miljø : 
4 Meny : 
5 Mat : 
5 Service : 
5 Verdi for pengene : 
4 23 av 30 poeng 
Oppmerksomme servitører Variert meny Gode drinker Oppmerksomme servitører – Hei ! 
Velkommen til Hanami . 
Her kan dere henge fra dere jakkene deres , forteller en av servitørene idet vi åpner de store dørene inn til restauranten . 
Det japanske spisestedet har alltid hatt flinke , oppmerksomme og mange servitører på jobb , og denne kvelden er intet unntak . 
Kort tid etter at vinterjakker er borte , sitter vi ved et bord med menyer og vann i glasset . 
Vi starter med en av husets cocktails , en After Chili , og blandingen av vodka med chili , eplejuice og pasjonsfruktpuré gjør at vi fort får varmen igjen etter det sure været . 
Innholdsrik meny Hanami satser på deleretter og utvalget retter med izakaya style , ceviche , sushi , spesialiteter og retter fra robatagrillen er stort og variert . 
Etter få minutter står de første rettene på bordet . 
– God softshell krabbe , selv om den kunne vært varmere . 
Bitene er pent pyntet med sesamfrø , avokado , spirer og knalloransje chilimajones på toppen , og krabben er sprø og god , sier spisefølget , som likevel mener Alex sushi sin variant er et hakk bedre . 
Dyre deleretter Biff tataki er en metode hvor man griller eller råsteker kjøttet raskt , men hvor kjøttet fortsatt er rått . 
Her er indrefileten rød og vakker i midten og toppet med en dressing basert på ingefær og sjalottløk . 
Bitene er godt krydret , møre og velsmakende , men det er ikke mange munnfullene for 175 kroner . 
– Smaker det bra ? 
Servitørene er hyppig ved bordet og skjenker i vann og vin , en Cailbourdin Pouilly Fumé Triptyque 2014 , med herlig , frisk syre og en snev av urter . 
Eksklusiv burger Hanami er stappfull denne kvelden , bordene står tett , og musikken er som vanlig hakket for høyt . 
Her skal det være hipt og kult , og da må musikken høres godt . 
– Utrolig god hamburger , mener spisefølget . 
En miniburger til 145 kroner er delt i to med både waguykjøtt og tunfisk mellom søtlig briochebrød , men vi kjenner ikke tunfisken , kun den japanske kvegrasen , som er deilig saftig og passe salt . 
Mangler saftighet 
Vi avslutter med tre kjøttretter , der oksen tar gull foran gris og kylling . 
– Den helstekte gårdskyllingen har vi spist mange ganger tidligere , men nå er mange av bitene for tørre , mener spisefølget . 
Kyllingen har følge av en frisk salat og er toppet med en marinade av både ingefær og miso , men hovedinntrykket blir dessverre for tørt . 
Litt av det samme problemet gjentar seg med grisen . 
Svinekarré er bedre enn kyllingen , men også her hadde vi håpet på hakket saftigere kjøtt , selv om den søtlige teriyaki- og svinereduksjonen er god til . 
Den siste retten , spicy indrefilet av okse , har utrolig mørt og saftig kjøtt , og er toppet med både vårløk , løk og chili . 
Men den burde vært langt sterkere . 
Mer futt , takk ! 
– Hanami lager mat det er lett å like , med gode råvarer , søtlige sauser og en variert meny . 
Skal de rette på ting , bør de være litt mer vågale . 
Det blir fort dyrt med alle delerettene hvis man skal bli skikkelig mett , men Hanami er fortsatt et bra spisested på Tjuvholmen . 
Restaurantanmeldelse : 
Vomfyll 
Du blir god og mett av maten på Latter restaurant , men noe kulinarisk høydepunkt er det ikke . 
– Hva er det drøyeste du har opplevd på Latter ? undrer spisefølget . 
– Dette er vel stedet jeg har sett flest stupfulle folk , rett fra vorspiel til forestilling . 
Jeg husker spesielt damen i 50-årene som lå på alle fire og kastet opp midt på fjerde rad . 
En matbit før showet hadde kanskje reddet noen . 
Vi har fått plass i 2. etasje på Latter restaurant , et stort og åpent lokale med gigantiske vinduer og store lamper , men ellers uformelt og enkelt innredet . 
Begrenset meny 
Det er ikke mye å velge mellom i menyen , men her er retter de fleste liker – både oksefilet , hjort , reinsdyr og kveite . 
Du kan ta en 2-retter til 435 kroner og en 3-retter til en hundrelapp ekstra . 
– Å så svinger vi på seidelen igjen . 
Et større selskap arrangerer julebord denne januarkvelden , og vi får høre både morsomme og rørende taler den nærmeste timen . 
Rødbetsgravet laks – Hvem skal ha laks ? 
Latter Restaurant er ikke stedet du bør skru opp forventningene når det gjelder service . 
Her skal det gå kjapt , slik at alle er ferdige i god tid til et toalettbesøk før forestillingen begynner . 
– Helt grei forrett , selv om jeg synes laksen forsvinner i alle de andre smakene , sier spisefølget . 
Rødbetsgravet laks er toppet med biter av sødmefulle rødbeter , dillkvaster , revet pepperrot og en grønn dillkrem ved siden av . 
Pepperroten gir overraskende lite sting til retten , som domineres av et lass sprø rugbrødbiter på toppen . 
Rudolf har overlevd julen Den andre forretten er reinsdyrroastbeef med tyttebær og salat . 
En frisk og syrlig rett , men dessverre er kjøttet iskaldt og smaker lite . 
– Jeg synes kjøkkenet er flinke til å dandere rettene , sier spisefølget . 
Det er fargerikt og ser delikat ut , og gir maten et ekstra løft . 
Julebordet har svingt seidelen opptil flere ganger , og vi skåler med i en fyldig og bærrik Pio Cesare Barbera " d'Alba " 2016 , med fint integrerte tanniner . 
Store porsjoner Hovedrettene følger kjapt etter første servering . 
Servitørene forteller ikke noe om maten og er kun interessert i hvem som skal ha hva . 
– Fint stekt kjøtt , skryter spisefølget . 
Vi har valgt indrefilet av okse og ytrefilet av hjort , og foran oss står to gigantiske porsjoner . 
Indrefileten er mør og saftig og blandes med en tam morkelsaus og ulike rotgrønnsaker for å gi retten noe sødme . 
Vi skulle gjerne hatt noe krydder på kjøttet , men ellers er retten fint balansert . 
Vasne poteter 
Hjorten er også tam på smak , nesten ikke krydret , men er også mør og saftig . 
– Morsomt at de spør hvordan du vil ha hjorten stekt , når det står i menyen at ytrefileten av hjort er langtidsstekt , sier spisefølget . 
Det er små mengder av den kremete viltsausen som smaker lite vilt , men rosenkålen og soppen til er meget god . 
Kveldens nedtur er de vasne potetene til . 
Det er mange av dem , men de forblir urørt . 
Forventer mer Det store selskapet svinger seidelen en siste gang , mens vi deler en ordinær ostetallerken . 
Her får du kjente oster som brie , tallegio og morbier , fint tempererte , men ingen overraskelser eller smaksbomber . 
– Du må forhåndsbestille bord , man vet nøyaktig hvor mange som skal spise , det er få retter på menyen , så til 535 kroner hadde jeg forventet mer fra både kjøkken og service . 
Men mett blir man , avslutter spisefølget . 
Restaurantanmeldelse : 
Turistfelle på bedringens vei Lofoten fiskerestaurant går opp en karakter , men imponerer ikke . 
– Unnskyld , unnskyld , unnskyld . 
Det er trangt mellom bordene på Lofoten fiskerestaurant , og man må passe seg for ikke å skumpe borti noen gjester på vei til eller fra bordet . 
– Det avlange spisestedet er hyggeligst om vinteren når det er mørkt ute . 
Da kommer de lune fargene , gasspeisen og de store vinduene til sin rett , sier spisefølget . 
Lofoten fiskerestaurant er en av de eldste restaurantene på Aker brygge og byr ifølge hjemmesiden på « alltid ferske råvarer av beste kvalitet . 
Dette gjør at vi kan presentere en maritim meny med høy internasjonal standard . 
I restauranten er det kvalitet , service og fagkunnskap som gjelder » . 
Flere av diss punktene stemmer ikke denne kvelden ... men la oss begynne med det som er bra ! 
– De kommer kjapt med menyer og spør om vi vil ha noe å drikke mens vi venter . 
Her selger spisesteder noen glass ekstra ved å være raskt ute , sier spisefølget . 
Burde bugnet mer Deretter går det litt i motbakke . 
Servitøren heller i et par glass champagne , sier ikke et ord om hva det er vi får , og glemmer å hente vannet . 
– Veldig trygg , klassisk og småkjedelig meny , mener spisefølget . 
Fiskerestauranten har klassikere som matjessild , smørgåstårta og fiskesuppe til forrett , samt laks , skate og sei til hovedrett , i tillegg til dagens 3- og 4-retters meny . 
Her er også blåskjell , grønlandsreker , østers og hummer , men vi skulle ønske det hadde bugnet mer av ulike fiskeslag . 
Nederlandsk spesialitet 
Etter 20 minutter kommer forrettene på bordet . 
De er meget gode . 
– Dette er noe av det beste jeg vet , sier spisefølget og tar nok en bit av den herlige matjessilden . 
Den feite og møre silden spises overalt i Nederland , men er dessverre ikke så ofte på menyen hos norske restauranter . 
Her har den salte herligheten følge av sprøtt frøbrød , et posjert egg , litt rømme og meget friskt løksmør . 
En enkel , men fint sammensatt rett der alle smakene kommer fint frem . 
Ingen tårer av tårta 195 kroner for forrettene er ikke rimelig , men både matjessilden og smørgåstårtan er store og mektige porsjoner . 
Tårten kommer med en tynn skive agurk surret rundt seg , og er både saftig og velsmakende . 
– Blandingen av reker , hvitt brød og majones er deilig , og retten er pent pyntet med ulike sorter salat og reddik som gir et sprøtt innslag i den myke retten . 
Bra vinutvalg 
Vi skeier ut med en flaske Olivier Leflaive Chassagne-Montrachet , en feit og fyldig godbit med lang ettersmak og nøttete preg . 
Lofoten har et bra utvalg av viner , spesielt hvite burgundere er godt representert . 
– Da er det hovedretter , opplyser den hyggelige servitøren , som dessverre ikke sier noe om rettene . 
Det lille skalldyrfatet taler for seg selv , men den andre fiskeretten hadde fortjent noen ord . 
Best på vinteren – Greit skalldyrfat , men heller ikke noe mer , mener spisefølget . 
For 435 kroner får man blåskjell , grønlandsreker og en halv amerikansk hummer . 
Rekene er saftige med en fin sødme og lander på forskjellige typer brød med majones . 
Blåskjellene bader i en kraftig og deilig kraft og er , som rekene , på topp smaksmessig i de kalde vintermånedene . 
Det mest skuffende er hummeren som mangler saftighet og spenst . 
Vi ber servitøren om mer brød , men det går også i glemmeboken . 
Det er ekstremt stor forskjell på servicen i Oslo , og her føler vi at vi bare er en i mengden . 
På denne måten får man ikke stamkunder . 
Blå potet 
– En god fiskerett , som burde vært varmere , sier spisefølget . 
Vi fikk varme asjetter til forrettene , men her glipper det . 
Skaten , den rokkelignende , tynne fisken , ligger stor og hvit oppå en stor variasjon fargerike grønnsaker . 
Her er blå kongopotet som har en vakker lillafarge , grønne erter og spinatpuré , nydelig gulbetepuré og hvitt skum av potet . 
Fisken er fint saltet og pepret , og de milde , sødmefulle grønnsakene passer godt til den saftige , men lunkne , fisken . 
175 kroner for tre oster , litt nøttebrød og marmelade er stivt , men stas at Lofoten kjører på med brunost , Høvding Sverre og Edel Blå – gode , romtempererte , norske oster . 
– Jeg synes Lofoten har løftet seg litt matmessig , men de har fortsatt en del å gå på når det gjelder service og pris , mener spisefølget , som synes både Mares , Restaurant Fjord , Tjuvholmen Sjømagasin og Solsiden er mye hvassere . 
Matanmeldelsen : 
Topp service , bånn mat Lemongrass må skjerpe seg før de blir en blek cruisevariant av det karibiske kjøkken . 
Lemongrass startet som et friskt karibisk pust rundt samme tid som Carib på Grünerløkka stengte dørene . 
Vennlig betjening og et godt utvalg eksotiske retter var trekkplasteret til restauranten på hjørnet ved Nasjonalgalleriet . 
Det er en del konkurrenter et steinkast unna – Fjord , Eik , Elias mat & sånt , Great India og Café Amsterdam – men Lemongrass tilbyr også nattklubbstemning utover kvelden for dem som har lyst til å sitte lengre etter at man har spist . 
Denne kvelden er stedet fullt av gjester , der flere ser ut til å ha det travelt med å få spist . 
– De skal sikkert på Book of Mormon , hvisker Bordvenninnen , som har merket seg at suksessforestillingen skal gå helt ut året . 
Vår servitør klarer å håndtere det store antallet spisende uten problemer : 
Vi får menyene straks vi har satt oss ned , og drikken kommer lynraskt til bordet . 
Bordvenninnen har fått et glass husets rødvin mens jeg er blitt anbefalt en flaske colombiansk øl som er forfriskende . 
Godt besøkt 
Restauranten har fire forslag til trerettersmenyer , to salater , fire forretter og desserter og åtte hovedretter . 
Mange av gjestene rundt oss har bestilt faste menyer , trolig for å spare tid , mens vi bestemmer oss for å plukke fra à la carten og begynner med kreolsk boulabaisse-suppe og kyllingrulade til forrett . 
Til hovedrett tar vi sjøabbor og geitegryte . 
– Dette gikk fort ! 
Bare noen minutter etter står forrettene på bordet , og servitøren lurer på hva vi har lyst til å drikke til hovedrettene . 
– Det er ganske travelt her i dag , unnskylder han . 
Vi ber om vinanbefalinger , og han forsvinner til neste bord for å hente tomme tallerkener . 
– Tror du han husker det ? 
Spør Bordvenninnen . 
Tynn suppe 
Min kyllingrulade er et kyllingbryst brettet rundt en scampi og basilikumblader . 
Med to striper rød og grønn dressing til ser maten fristende ut , men den smaker svært lite . 
En blek salat med en cherrytomat og en limebåt tilfører heller ikke retten noe . 
Den kreolske skalldyrsuppen er også tynne saker og smaker mer som en svakt krydret thaisuppe med noen skjell og scampi . 
– Det ene skjellet har ikke åpnet seg , så jeg tar ingen sjanser og legger det til side . 
Jeg kjenner knapt sitrongresset eller ingefæren , denne kraften smaker mest av alt kokosmelk , sier hun . 
Geit med smak 
Servitøren er igjen på plass med to glass rødvin , så forsvinner de tomme fatene . 
Men igjen tar det null tid før vi får en skål klebrig , krydret ris . 
Like etter står begge hovedrettene på bordet . 
– De er flinke til å få ut maten , sier Bordvenninnen . 
Hennes sjøabbor er pyntet med strimlede og ternete grønnsaker , papaya og har en kremet vaniljesaus ( ! ) til . 
– Fisken er tørr , og grønnsakene gjør lite for å heve smaken , sier hun skuffet . 
Det samme gjelder min geitegryte , som er godt krydret , men der tilbehøret ikke tilfører noen ting . 
– Men risen er god , sier Bordvenninnen . 
Mat og musikk 
Nå har det begynt å skje et skifte i restauranten : 
Det kommer stadig flere feststemte ungdommer inn døren og går mot barområdet innerst i lokalet . 
Musikken begynner å tilta i styrke , men det er fremdeles mange som spiser . 
Vi tar to desserter – sjokoladefondant og mangobrulee – sammen med regningen . 
Mangobruleen er friskest , mens fondanten er forglemmelig . 
– Man får en del for pengene hvis men ber om en av trerettersmenyene , men maten har mistet mye av piffen siden forrige besøk . 
Her må kjøkkenet skjerpe seg for ikke å bli en blek cruisevariant av det karibiske kjøkken . 
Sulten ? 
Sjekk disse oversiktene : 
Lurer du på hvor du skal spise ? 
Vi anmelder flere restauranter i uken . 
Du finner dem i Restaurantguiden Glad i vin ? 
Da kan du melde deg inn i Aftenpostens vinklubb . 
Gå inn på ap.no / vinklubb eller send SMS med kodeord apvinklubb til 1905 Som Aftenposten-abonnent kan du få vårt eksklusive sekservarsel før alle andre får lese anmeldelsen . 
Så blir det lettere å sikre bord før det blir fullbooket . 
Meld deg på her 
Restaurantanmeldelse : 
Ulven er løs på Lilleborg 
Men den italienske varianten heter Lupo og er skikkelig koselig . 
– Hadde jeg bodd her , hadde jeg nok sikkert stukket innom nesten daglig , om ikke annet så for kaffen . 
Willie drar fingeren langs kanten av koppen for å få med seg cremaen som henger igjen . 
Det er lett å være misunnelig på beboerne på Lilleborg , en liten by i byen bygget rundt restaurerte , vakre fabrikkbygninger rett ved Akerselva . 
Det som lett kunne blitt en død bofabrikk i utkanten av Sagene , er blitt et levende miljø med eget bakeri , gourmetrestaurant , teater , grønnsakshandel og nå – pizzeriaen Lupo ( som altså betyr ulv på italiensk ) . 
De erfarne restaurantfolkene bak den lille stjernen Astral i nabobygningen står bak nyåpningen . 
Ved første øyekast synes det riktignok ikke som om Lilleborg-naboene setter så veldig pris på den fargerike restauranten , mange av de knallrøde stolene står tomme da vi kommer en tidlig kveld . 
Pizza i pysjamas 
– Lilleborgerne vil spise hjemme , ser det ut til , sier Willie fra sin fine plass ved vinduet og nikker mot et par som henter kartonger med take away-pizza . 
Før dem har det vært et jevnt sig av pizzasultne naboer inn dørene , til og med en mann i det som for oss så ut til å være pysjamas under parkasen . 
Sånn er det å ha steinovn i førsteetasjen , ler jeg . 
– Kanskje den gode pizzaduften spres med lufteanlegget ? 
For det lukter nydelig i det luftige lokalet , der vakre fliser , respatexbord på understell av svartmalt jern , trestoler med flettede seter og åpent kjøkken skaper en varm og avslappet atmosfære innenfor glassveggene . 
Bak oss sitter et ungt par og deler en flaske vin , et eldre par ved vinduet bortenfor avslutter sitt måltid med kaffe . 
To barnefamilier ved hvert sitt langbord lager liv i leiren , men støynivået er på ingen måte verre enn det bør være på en folkelig italienskinspirert restaurant . 
Sulten som en ulv 
En superblid , svensk servitør kommer med vann og meny , en meny som er like enkel som den er klassisk . 
Willie kaster seg over muligheten til en vitello tonnato , kalvekjøtt i tunfisksaus , så da tar jeg den lokale varianten av Caprese-salat , tomater og en ferskost kalt squacquerone . 
Kumelksosten med det rare navnet er ikke ulik mozzarella , men løsere i formen og kanskje enda litt mildere smak . 
Tomatene er små og smakfulle , vinaigretten akkurat passe rund og syrlig . 
Med litt pepper smaker det ganske perfekt . 
Osten kommer i sånne mengder på tallerkenen at Willie også får forsyne seg . 
Han smører den utover nybakt , ennå varm focaccia . 
Til gjengjeld får jeg smake på klassikeren på tallerkenen foran ham . 
Løvtynne skiver kalvefilet , så vidt brunet , men ellers rosa tvers igjennom . 
En fløyelsmyk saus av majones blandet med tunfisk og kapers . 
Det eneste vi kunne ønsket oss , var at sausen kunne smakt litt mindre av majones , litt mer av tunfisk . 
Ellers er det ingen tvil om at den italienske kokken kan sine saker . 
Det samme gjelder servitørene . 
De er kjappe og vennlige , den svenske ivrig og støyende , den norske mer i bakgrunnen . 
Men likevel er de liksom aldri der når vi trenger dem . 
De virker opptatt av helt andre ting . 
Take away , kanskje . 
Oppvask . 
Ikke vet vi . 
Men når de først er rundt oss , er de helt på plass . 
And , reinsdyr og klementiner Lupo har 15 pizzaer på menyen , fire av dem vegetariske , tre av dem hvite . 
Willie ender til slutt opp med en pizza kalt Eric ’ s , muligens oppkalt etter servitøren . 
Jeg vakler mellom en hvit pizza med reinsdyr ( det er vel her restaurantens slagord « italiensk på norsk » kommer inn ) og ravioli med andekjøtt . 
Anden vinner . 
Jeg vet ikke helt hva jeg hadde tenkt meg , kanskje Trattoria Popolares signaturrett , oksehaleravioli med oksehale ? 
I hvert fall skvatt jeg nesten litt da jeg så de fem-seks klementinstore hvite ballene innsvøpt i grønn spinat i det dype fatet foran meg . 
De store putene er fylt med saftig , konfitert andekjøtt , smaksatt på en måte som fremhever det litt søtlige . 
Spinaten og kraften gir motbør i smaksbildet . 
Det er annerledes – og godt . 
God mat , hyggelig service og rom for barn ? 
Her de mest barnevennlige restaurantene . 
Roper ulv , smaker lite Willies pizza ser vakker ut , litt svidd i skorpen , boblende ost , tomatsaus , biter av bakt paprika og tykke , små pølsebiter . 
Men han blir litt skuffet , spesielt over den krydrede italienske pølsen – salsicciaen – som smaker mest som en norsk grillpølse . 
Ikke at den skulle være sterk , men den er nærmest smakløs . 
Som hos de fleste andre italienskinspirerte restauranter , står Tiramisu på Lupos dessertmeny . 
Den er i alle fall akkurat som den skal være . 
Saftig , kremete , lett , overstrødd et tykt lag kakao – og stor nok til å deles på to . 
Det hadde vært godt med kaffe til desserten , men siden den ble servert ti minutter før kaken , er den allerede drukket opp . 
Og det går jo ikke an å klage på for god kaffe . 
Men litt bedre timing i serveringen kan man jo ønske seg til neste gang . 
Her får du deilig pizza Tranen på Aleksander Kiellandsplass : 
Topp pizza , liten meny . 
Villa Paradiso på Grünerløkka : 
En av de aller første helitalienske suksessene . 
Hell ’ s Kitchen ved Youngstorget : 
Stadig best i konkurransen . 
Teatro i sentrum : 
Friske smakskombinasjoner 
Matanmeldelsen : 
Kontrast har stjerner i sikte Kan Kontrast få sin andre Michelin-stjerne ? 
Vår anmelder mener det . 
– Oslo er blitt et gourmetmekka , men likevel sakker vi akterut etter andre nordiske byer vi burde kunne sammenligne oss med : 
Stockholm , København , Heksinki , Göteborg . 
Til og med Århus har en høyere forekomst av Michelin-restauranter sett ut fra folketallet . 
Hvorfor det ? 
Bordvenninnen rister på hodet . 
– Dette måltidet kan måle seg med det meste jeg har fått i utlandet , og dessuten med et knallhardt fokus på lokale råvarer og årstider . 
Sist vi var på Maaemo , var på omtrent samme tid , så det skal være mulig å sammenligne dem , fortsetter hun . 
Første gang vi besøkte Kontrast , lå den i frokostsalen til et boutiquehotell i Vika . 
Der fikk maten skinne i ellers ganske triste omgivelser . 
Etter flytten til Vulkan-området har man fått mulighet til å skape sin egen atmosfære , men når man kommer opp Maridalesveien mot den diskrete døren som er dekorert med en speilvendt k , er det lite som forteller gjestene om hva som venter på innsiden . 
Bak tunge gardiner har man spredt bordene rundt i et L-formet lokale , der alle kan ha innsyn til kjøkkenet som syder av aktivitet . 
– Det er som å se på en ballettforestilling , sier Bordvenninnen , idet kokkene samler seg rundt stasjonen der maten blir gjort klar til servering . 
I løpet av kvelden får vi en rekke kulinariske kunstverk som tar pusten fra oss , både smaks- og presentasjonsmessig . 
Pirrende smakebiter 
Vi begynner med diverse snacks først : 
Små munnfuller kamskjell fra Hitra med en blåskjellkraft ved siden , så vaktelegg-marengs med soyagravet eggeplomme . 
– En utrolig delikat kombinasjon , sier Bordvenninnen . 
Deretter kommer fritert skreikjake med en tartarsausvariant . 
Vår entusiastiske og kunnskapsrike servitør har fristet oss med Oscietra-kaviar , en tyskprodusert type som kommer fra stør . 
De store , fete rognene har en nesten nøttaktig smak , og står utmerket til champagnen vi har til , Les Parcelles fra produsenten Pierre Paillard . 
Øl og vin gjør fin Nå skifter vi til øl fra Eiker , en Brown Ale der den kraftige smaken smyger seg inntil jordskokken , som kommer både syltet , som krem , og juice med et snev kaffe og små knivskjell . 
Deretter følger syltede rødbeter og en saus med sikrogn , pepperrot og blåskjellkraft , en sjøkreps servert på flere vis : 
Halene med nyperosekrem , en skje krepsesalat og en majones med tesorten Lapsang souchon . 
– Kombinasjoner til å miste pusten av , sier Bordvenninnen og nyter de siste dråpene Fontanasanta fra Elisabetta Foradori . 
Sommelieren har fullt opp å gjøre denne kvelden , men gir seg tid til å beskrive både vin og metode til oss og bordene rundt . 
Særlig ett bord er ekstra interessert i vinfølget , så vi tyvlytter . 
Kjøkkenet i sentrum 
Før fisken får vi rykende nybakt brød , men vi prøver å la være å spise oss mette på dette . 
Det skal vise seg å være et godt valg : 
Seien har fått en « hinne » av glasert hylleblomst med fennikel og en grønnspettet saus på Røros-rømme . 
To vegetariske retter følger : 
Tynne skiver skogsopp og skorsonerrot med ristet løk , og en krem på brunet fløte for å få frem ekstra smak . 
En komposisjon på potet og trøffel smaksatt med Holtefjell-ost fra Eiker og lardo fra mangalista-gris fra Svartskog , viser hvor finstemte kontraster kan bli når de er satt sammen på mesterlig vis . 
Mat med finesse 
Den eneste kjøttretten er også en studie i finesse : 
And fra Holte gård med grillet bryst og confit av låret toppet med en fyldig saus med hjerte og lever . 
Tynne rotfruktskiver og en touch av appelsintagetes er med på å heve smaken av anden . 
Nå begynner vi å sikte oss mot etterrettene : 
Først en liten svele toppet med tyttebær og sitrontimian og en dæsj brunost fra Prestholt i Hol , så iskrem på beinmarg . 
– Jeg er spent på hvordan dette smaker , sier Bordvenninnen og ser på et halvt margbein med iskrem toppet med en granite på røde bær . 
Etter en munnfull er hun full av lovord : 
– Friskt og lekkert , slett ikke så tungt som jeg fryktet . 
Siste dessert – en eggeformet kule is på geiteyoghurt på en seng av granskudd fra Sognsvann og karamellisert melk – er en nytelse både for øyet og ganen . 
Stjernemåltid 
– På mange måter kan Kontrast sammenlignes med Maaemo , men der trestjernersrestauranten satser på eleganse og fremstår som et mattempel , er Kontrast mer avslappet og kan minne om andre gode nordiske Oslo-restauranter som Kolonihagen , BA 53 og Bokbacka , sier Bordvenninnen . 
– Men matmessig og den kreative bruken av sesongens råvarer ligger Kontrast nær Maaemo både når det gjelder mat og service . 
Det er dyrt , rundt 6000 for to personer , men man får et minne for livet og du vil måtte ut med noen ekstra tusenlapper på Maaemo , fortsetter hun . 
– Maaemo har fått tre stjerner , så Kontrast bør pr. i dag være moden for to stjerner i Michelin-guiden . 
Det er få som kan levere på dette nivået her i byen . 
Matanmeldelsen : 
Gå tilbake til det gamle , Nye Taj Mahal 
Er det nødvendig at spisegjestene kommer i annen rekke på grunn av take away ? 
– Dette er mer enn irriterende . 
Spisevennen har hisset seg opp i løpet av måltidet , og nå venter vi på få betalt regningen . 
Vi har gitt opp tanken på å bestille dessert , for det har vært kladdeføre fra vi satte oss ned til vi sitter med tomme glass . 
– De burde kunne klare å holde et halvt øye med oss i restauranten , men her er all oppmerksomhet rettet mot inngangsdøren , sier han . 
Vi har opplevd dette før , og det ser ut til å bli stadig mer vanlig : 
Servitørene slipper alt de har i hendene med en gang det kommer en rosakledd sykkelrytter eller varebilsjåfør inn døren . 
Spisevennen er blitt grundig lei av fenomenet som han mener ødelegger for både restauranten og gjestene . 
– Jeg har fulgt denne restauranten fra den gang de åpnet ved Birkelunden og så flyttet opp hit på Torshov . 
Men jeg gir snart opp – av én årsak : 
Alt fokus på take away går ut over spisegjestene i restauranten . 
Slik begynte det Menyen byr på klassiske retter , men også et utvalg egne spesialiteter . 
Bordvenninnen har en forkjærlighet for butter chicken og velger den . 
Til forrett tar hun vegetarpakora . 
Jeg følger opp med rekepakora og spesialiteten lam i spinat , mens Spisevennen begynner med dalsuppe før chili-kylling . 
– Og øl , takk . 
Har dere Cobra ? spør Spisevennen . 
Denne dagen har de bare norsk øl på fat , og ut fra kranene ser det ut til å være fra Arendal , enda vi får beskjed om at det er Aass-øl . 
Bordvenninnen og jeg ber om rødvin og får to glass uten videre kommentar . 
Litt etterpå kommer det sprø poppadum på bordet med dressing til . 
Brukbar start 
Fatet med poppadum og dressing er tømt , og ventingen begynner . 
Telefonen ringer i ett sett , og samtalen går høyt på kjøkkenet mens kunder står og venter på take away . 
Etter hvert kommer poser med mat ut til dem , og vi får forrettene . 
– Denne varmer i kroppen , sier Spisevennen og tilbyr en skje linsesuppe som er rik på smak med en god smørfylde . 
Mine friterte reker er spretne , med god tyggemotstand , selv om de mangler kryddersting . 
Det samme mener Bordvenninnen om sine grønnsaker . 
Hva skjer ? 
Vi fortsetter å vente på service . 
Diskusjonen går høyt på kjøkkenet . 
Flere kommer inn for å hente mat , og vi sitter med tomme tallerkener og glass . 
Det er hektisk aktivitet , men ikke i selve restauranten . 
– Jeg går en tur på do , sier Spisevennen og forsvinner mot trappen . 
Etter en stund kommer han tilbake . 
– De har visst problemer med noen bestillinger . 
En av take away-kundene sier at det mangler en rett , og nå prøver de å finne ut hva som har skjedd . 
Jeg ba om en øl til , så de kommer vel snart . 
Totalhavari 
Etter enda litt venting får vi ris og nanbrød , men ikke øl . 
Så kommer hovedrettene , og idet Spisevennen purrer på sin øl , bestiller vi enda et glass rødvin og vann ved siden . 
Det tar tid , men til slutt har vi fått øl og vin , men ikke vann . 
– Det er en grunn til at butter chicken her er populær , sier Bordvenninnen . 
– Den er litt sterkere enn hva du får andre steder , men smaken er nydelig og kjøttet mørt . 
Spisevennen er ikke fornøyd med sin chili-kylling . 
– Kyllingbitene er tørre , bleke og lunkne og ser ut som om de er sluppet ned i den oljete sausen helt til slutt , sier han . 
Mitt lam er også en skuffelse : 
Et par biter i spinatsausen er møre , men de fleste er tørre og seige . 
Dette er noe vi har opplevd flere steder , så man kan undres over om kjøkkenet blander gammelt og ferskt kjøtt i retten . 
På tide å slå opp ? 
Vi er visst blitt glemt igjen , for nå står folk og venter utålmodig på mat . 
Spisevennen går til slutt bort til kassen for å be om regningen . 
– Dette er andre gangen vi har spist her , og måltidet har trukket i langdrag på grunn av trykket fra take away-kunder , sier Bordvenninnen . 
– Dette har jeg opplevd enda flere ganger . 
Det føles som å måtte slå opp med en gammel kjæreste , sier Spisevennen . 
– Jeg har vært her siden starten , men nå føles det som om vi kommer i annen rekke . 
Neste gang jeg skal spise her oppe , blir det Jewel of India på Sandaker . 
Der var servicen på et helt annet nivå , avslutter han . 
Klassiske retter 
Egne spesialiteter Take away Andre indiske utenfor Oslo sentrum Jewel of India Sandaker : 
Indisk på høyt nivå på Sandaker Sanjay ’ s : 
Nytt sted på Løren med bredt utvalg The Indus : Indisk / pakistansk bortgjemt på Grünerløkka Albertine Tandoori : 
Svært billige dagens retter på St. Hanshaugen Diamond Indian Cuisine : 
Godt i enkle lokaler på Majorstuen 
Matanmeldelsen : 
Hipt , godt og rimelig på Holy Cow 
Det er godt , det går fort , og det svir ikke i lommeboken : 
Holy Cow føyer seg inn i fornyelsen av Grønland . 
– Dette er en hippere versjon av Punjab Tandoori , sier Spisevennen henrykt . 
– Konseptet er mer eller mindre det samme : 
Billig mat , bestille i kassen , men her er menyen litt enklere og med flere småretter . 
De har også et mer trendy utvalg drikke . 
– Og servicen er langt bedre her . 
Et par av dem bak disken på Punjab Tandoori er mye mer utålmodige , sier Bordvenninnen som nettopp har bestilt sin mat . 
Spisevennen og jeg kom tidligere og deler en skål masala-fritert okra . 
Han har fått en stor flaske Taj Mahal mens jeg har tatt et glass Lager 63 fra fat . 
– Disse var gode , sier Bordvenninne etter å ha smakt på de sprø okra-stenglene . 
Holy Cow åpnet i slutten av januar og har raskt etablert seg som et treffsted for både forretningsfolk i nærheten og ungdom som vil dele noen retter før de skal videre ut på byen . 
På bordet ved siden av oss er de i hvert fall i full gang med planleggingen , og like ved disken sitter fire dresskledde menn og diskuterer hvilke typer øl de skal ha . 
Fargefyrverkeri 
Spisevennen har bestilt thali-middag med kjøtt , som består av seks småretter der to er med lam og kylling . 
Jeg har tatt tre småretter : fritert okra , kyllingvinger og samosa . 
Bordvenninnen har bedt om vegetar-thali med sopp og stuing istedenfor kylling og lam . 
Kjøtt-thalien kommer samtidig med min samosa , så vi tilbyr Bordvenninnen å smake våre retter . 
– Samosaen ser veldig fristende ut , sier hun . 
Den sprø samosaen er dynket i yoghurt , tamarind og en skinnende grønn mintsaus , og overstrødd med krisp snadder . 
En rett som frister både øye og gane , og vi vurderer straks å bestille en ny omgang , men nå er køen i kassen blitt lang – dette er et populært sted , og det er få sitteplasser igjen . 
Smågodt på deling 
På tross av stor pågang tar det relativt kort tid å få maten fra kjøkkenet til bordet . 
– Her er det ingen slinger i valsen , sier Bordvenninnen . 
Hun får sin vegetar-thali samtidig med mine kyllingvinger . 
Vingene er det minst spennende på bordet og kommer med samme mintsaus som samosaen , så jeg prøver noen gaffelbiter fra maten til de andre : litt sabzi , en langkokt bønnegryte , basmatiris og en dråpe yoghurtdressing , litt sprø kålsalat , kylling curry og chutney , og til slutt en velkrydret sopprett fra Bordvenninnens serveringsfat med små skåler med godbiter . 
– Dette er et godt komponert middagsfat . 
Skal vi dele en til ? spør Spisevennen . 
Søtt farvel Køen har avtatt , og ved siden av thalien blir vi tilbudt å bestille enkeltporsjoner av kyllingcurryen hvis vi ønsker . 
Bordvenninnen sier mer enn gjerne ja takk , og i samme slengen spør vi om dessert . 
Bordvenninnen vil gjerne ha mangois fra Ice Crime , isbutikken som har tatt byen med storm , og Spisevennen blir anbefalt den hjemmelagede gulrotpuddingen . 
Servitøren passer godt på bestillingene , og det blir en sømløs overgang til dessertene . 
– Denne isen er vidunderlig , men dere får kjøpe deres egen . 
Denne er min , sier Bordvenninnen . 
Spisevennen er mer raus med gulrotpuddingen som er frisk på smak og gir god tyggemotstand . 
– Det er godt , det går fort , og det er rimelig , sier han . 
– Hvis man sitter på Oslo 
Mek og har lyst på noe smått å spise , går jeg gjerne hit for take away . 
– Eller stikke innom med venner for en matbit før man skal videre , for eksempel til konsert i Spektrum , sier Bordvenninnen . 
– Slik sett ligger stedet ideelt til , litt bortgjemt unna sentrum . 
Rask service 
God mat Rimelig Andre gode asiatiske i nærheten Punjab Tandoori : 
Enkelt , men godt og rimelig ved Grønlands torg Tandoori Curry Corner : 
Naboen til Punjab Tandoori , åpent til 02 Palmyra : 
Tamilsk mat i Motzfeldts gate Lahori Dera : 
Svært billig mat i gatekjøkkenlokale 
Matanmeldelsen : 
Madu går sin egen matvei 
Madu gjør det ikke lett for seg . 
Heller ikke for gjestene . 
– Kaldt , men stilig . 
Bordvenninnen kaster et blikk rundt seg i det mørke , minimalistiske lokalet , fra « gardinen » med rennende vann mot resepsjonen og resten av hotellet Grims Grenka til det mørkebrune trepanelet , stolene og veggsofaen på motsatt side av kjøkkenområdet . 
En litt stresset , men vennlig servitør har vist oss til et bord midt i lokalet . 
Foruten oss er det fire bord med gjester i det avlange lokalet . 
– Er det litt rart at man setter spisegjestene såpass nær hverandre når det er god plass ellers ? 
Nabobordet har mye å snakke om , men vi prøver å la være å tyvlytte og konsentrerer oss om spisekartet istedenfor . 
– « Elevated Comfort Food » . 
Det var et nytt begrep , sier Bordvenninnen . 
– Her har man bestemt seg for å lage en vri på tradisjonsmat : 
De har jo både fish & chips , entrecôte , burger og klassiske salater som Caesar og Nicoise på menyen , sier jeg . 
– Men hva skal man tilføre klassikere og hvordan lykkes med det ? 
– Ideen skal være å kutte ned på karbohydratene og dermed bli et sunnere og slankere alternativ , hvis jeg har forstått dette rett , sier Bordvenninnen . 
Hun er spent på hvordan man da tilbereder en velprøvd kombinasjon som fish & chips . 
Til forrett velger hun en annen klassiker : 
Tartar . 
Jeg begynner med ravioli à la carbonara og deretter langtidsstekt lammebryst . 
Vinkartet er lite , men oversiktlig , og etter å ha forhørt oss med servitøren , prøver vi en tørr Riesling først . 
Ingen røyk uten ... 
Rieslingen fra Dr. Bürklin-Wolf er tørr og fin , men ting tar tid denne kvelden på tross av at det ikke er fullt her , så vi er godt over halvveis i glasset idet forrettene kommer . 
Servitøren er full av unnskyldninger og presenterer innholdet i sylteglasset som er innhyllet i røyk , for Bordvenninnen . 
– Tartaren er røkt , og oppå har du fått rugsmuler , et konfitert egg , avruga-kaviar , oppkuttede småagurker og sjalottløk , og ved siden av er det potetchips . 
Raviolien kommer med en benmargsemulsjon , pancetta og en eggeplomme . 
Håper det smaker . 
Bordvenninnen tar en chips , dypper gaffelen i blandingen og smaker . 
– Jovisst er det fikst og annerledes , og kaviaren setter et fint , salt sting på retten . 
Men ellers er dette en ganske kjedelig vri på tartar , særlig siden mange andre steder serverer en mye mer elegant variant av denne klassiske retten . 
Min ravioli har kanskje stått litt , for den er tørr og stiv i kantene . 
Margemulsjonen gjør lite ut av seg , i likhet med parmesanen og pancettaen . 
For en gangs skyld er det så mye revet parmesan oppå at jeg må legge vekk en del for at det ikke kun skal smake salt . 
Fish and ... tomat ? 
Nå blir det igjen en del venting , først for at noen skal hente de tomme tallerkenene og glassene , deretter for at vi skal få hovedrettene . 
Men vi får bestilt vin mens vi venter : 
Bordvenninnen blir anbefalt en hvit burgunder til fisken , mens jeg får et glass Brunello di Montalcino . 
Omsider kommer maten , og vi er blitt ganske sultne i mellomtiden . 
– De kaller det fish & chips , men det er å strekke begrepet , mener Bordvenninnen etter et par biter . 
– Piggvaren er godt og sprø , men salmorejo-emulsjonen , som er en tomatsaus , tar totalt bort den fine fiskesmaken . 
Dette er et eksperiment som ikke har lykkes . 
Mitt langtidsstekte lammebryst er dessverre blitt oversaltet , og timiansjyen klarer ikke å hevde seg i smaksbildet . 
Det beste jeg kan si om retten , er at kjøttet er mørt etter varmebehandlingen . 
Ostekaken redder kvelden 
Porsjonene har ikke vært særlig store , så vi har god plass til dessert . 
– Prøv ostekaken , den er helt spesiell , sier servitøren . 
Jeg ber om sjokolademousse . 
Ostekaken er den mest vellykkede desserten : 
I likhet med de andre rettene er den blitt dekonstruert til en rekke selvstendige bestanddeler , men miksen av hvit geitost , osteskum , kjekssmuler og jordbærgelé passer fint sammen . 
Min sjokolademousse er grei , men heller ikke mer . 
Vellykket eksperiment ? 
– Hvis du er lei av mat som er presentert og tilberedt på tradisjonelt vis , kan Madu være stedet for deg . 
Men noen av løsningene er litt for oppfinnsomme , synes Bordvenninnen . 
– Smaksbildet er ofte ubalansert og rettene fremstår som uferdige . 
Det er synd , for det finnes andre steder , som Kolonihagen og Grådi , der man lager vellykkede moderne vrier på tradisjonsretter . 
Som hotellrestaurant skiller Madu seg ut både når det gjelder interiør og kjøkken , men helhetsinntrykket blir ufokusert og rotete , særlig når servicen glipper ved et par anledninger . 
Andre steder med vri på klassikere : 
Prøv også : 
Interessert i mat ? 
Lurer du på hvor du skal spise ? 
Vi anmelder flere restauranter i uken . 
Du finner dem i Restaurantguiden 
Matanmeldelsen : 
Røde lamper for Sawan Maten er i toppklasse , men det er likevel lett å føle seg ført bak det røde lyset på Sawan . 
Det begynte så bra . 
En vakker villa på beste Frogner , med to store stuer innredet med gullgardiner , levende lys , plysj , thaisilke og mahogni . 
En hjertelig velkomst fra hovmesteren . 
Et glass deilige bobler fra bartenderen . 
En lang kveld med nydelig tilberedt mat foran oss . 
Hva i all verden kunne gå galt ? 
I begynnelsen brydde vi oss ikke om det intenst røde lyset som strømmet inn i restauranten fra varmelampene på glassverandaen , selv om det gjorde det umulig å lese menyen . 
Og vi lot oss ikke irritere over at servitøren spurte om vi ville vite noe om maten og forsvant før vi fikk svart . 
Nei da , vi skålte og bestemte oss for å ta dagens niretter uansett . 
Trøffel og ingefær 
Vi kikket på de andre gjestene , kjærestepar her , firmaer der , en fødselsdag med jentegjengen , to middelaldrende par som lo av hverandres forsøk med spisepinnene . 
Sawan er umåtelig populær , noe lydnivået bar preg av . 
Og servitørene . 
De virket alltid på vei til et annet bord , et annet sted . 
Men innimellom var det heldigvis oss de skulle til . 
Den første serveringen besto av to fat med sashimi , på det ene kamskjell med tynne strimler reddik , eple og svart sesam . 
På det andre lå det lakseskiver smakssatt med trøffel og ingefær . 
Begge komposisjoner var friske og ferske , men i etterkant var det laksen vi husket . 
Kombinasjonen trøffel og ingefær var en vellykket overraskelse . 
Oslo byr på en lang rekke sushisteder , men flere med dårlig kvalitet . 
På disse stedene blir du ikke skuffet . 
45 minutter i mørkerommet 
Servitøren hadde foreslått en tysk Riesling til måltidet , som hun mente både ville stå til de beskjedne kamskjellene og tøffere smakskomboer senere . 
Og det hadde hun rett i . 
Og den fungerte også helt fint uten mat , hvilket utvilsomt var en fordel , siden vi måtte vente tre kvarter på neste servering . 
Det var nok allerede da , i de lange minuttene , at vi begynte å legge merke til det vi ikke likte så godt på Sawan . 
Som at de to parene som hadde en spisepinne i hver hånd , aldri fikk tilbud om kniv og gaffel , selv om de knapt fikk i seg maten . 
Som at servitørene ramset opp rettene så fort og så utydelig at vi ikke hadde sjanse til å høre hva vi faktisk fikk servert . 
Men så kom en smilende servitør med andre servering , et avlangt fat med lett fritert tunfiskmaki toppet med foie gras , et fritert bun – asiatisk rundstykke – med guacamole og sashimi av kveite , samt et eget fat med biff tataki , lett grillet ytrefilet med curry- og yoghurtsaus , toppet med thaisalat . 
Dette var langt kraftigere saker , men likevel lett og lekkert . 
Sjelden har fritert mat vært så luftig og elegant . 
Antageligvis så det vakkert ut også , men det røde lyset gjorde rommet til et mørkerom og forvrengte alt . 
Alle dyr er like , Også ved den tredje serveringen var flere av ingrediensene fritert , og også denne gangen var det vanskelig å se hvordan rettene egentlig så ut på det avlange fatet . 
Men de argentinske villrekene var saftige og sprø i tempuradeigen . 
De friterte risbollene derimot , var først og fremst fritert . 
Grillet lammekjøtt med chilisaus ga deilig sting . 
Og ikke minst var papayasalaten med reker og peanøtter frisk og rensende etter det fete . 
Lydnivået i restauranten ble stadig høyere utover kvelden , det var skåling og skråling og påfallende mange brautende typer rundt bordene . 
Men det var først da den snobbete , selvforelskede gjengen på seks feide inn i lokalet , at vi skjønte at dette virkelig ikke ville bli vår kveld , enda så velsmakende og vakkert tilberedt maten var . 
... men noen er likere enn andre 
For alt vi vet , var de Paradise Hotel-deltagere på gjenforeningsfest . 
Vi skulle kanskje kjent dem igjen ? 
Det var i hvert fall tydelig at personalet visste hvem de var . 
Og om det var asiatisk høflighet eller logrende underdanighet for velfylte kredittkort skal ikke vi ha sagt noe om , men noe var det som gjorde at disse gjestene kunne oppføre seg som fylliker på nachspiel uten å bli tilsnakket . 
Vi prøvde å konsentrere oss om Sawans versjon av klassikeren crispy duck vi nå hadde fått på bordet , et rødt fat med saftig , grillet « pulled » andekjøtt , og en svart , lakkert boks med skåler med agurk , syltet kål og papaya , hoisin-saus , sweet chilisaus og currykrem . 
Litt kjøtt , frisk agurk , hoisinsaus og litt ekstra chili rullet inn i en tynn , tynn rispannekake har alltid gjort meg lykkelig . 
Men denne kvelden holdt det ikke , enda så fine smaker det var . 
For Sawan kan bruke de aller beste råvarene , og de kan hente inn de dyktigste kokkene – men når gjestene føler at de ikke blir tatt vare på , blir totalopplevelsen aldri helt topp . 
Restaurantanmeldelse : 
Bristol Grill er best når den er på sitt eldste 
Det er vanskelig å holde seg . 
For midt på den stramme , hvite duken , mellom de stivede linserviettene og sølvbestikket står et svart keramikkfat med til en haug granbar og to store gråstein . 
Det ligner mest en sammenrasket juledekorasjon minstemann har tatt med seg hjem fra AKS og passer like godt i interiøret som en MacDonalds-burger ville gjort . 
– Nei , det er kanskje en hyllest til Maaemos signaturrett , sjøkreps på granskudd , ler Willy . 
– Men dette blir bare hjelpeløst . 
Hvorfor gjør de sånn ? 
« Kanskje fordi kokkene heller ville jobbet på en av de moderne , nordiske rockerestaurantene , » tenker jeg da jeg kikker bort på de to gjennomtatoverte som står foran den store grillen som lyser opp i enden av spisesalen . 
Eller kanskje fordi Bristol Grill ønsker å fornye både menyen og gjestene . 
Fornem stil i snart 100 år Kanskje tenker de at 94 år med forlovelsesselskap , 70-årsfeiringer og forretningsmiddager er nok – at 100-årsjubileet i 2024 ikke skal markere en gammelmodig grandtantes siste sukk , men at de gamle er eldst , også når det gjelder fornyelse . 
Men da spørs det om en sanketur i skogen er veien de skal gå . 
Det modigste ville være å stole fullt og helt på det klassiske . 
Slik de gjør i lokalene . 
Det er bare fem år siden Hotel Bristol pusset opp restauranten , men det kunne like gjerne vært i forrige århundre . 
Det moderne serviset er en anakronisme i det besteborgerlige interiøret , der messingplaketter og dyrehoder pryder hvite vegger over mørkt brystpanel , der lysekronene henger fra et vakkert rødmalt tak høyt der oppe , og der alle lyder dempes av et bløtt , blått heldekkende gulvteppe . 
Bristol ligger midt i byen , men tykke gardiner over blyglassvinduer er solid barrière mot trafikkstøy og sentrumsskrål , her inne er det dempede samtaler og diskret skåling som gjelder . 
Sjøkreps med fløte 
Ved inngangen opplyser et skilt at Bristol Grill allerede er kåret til 2018s beste grillrestaurant , det er jo imponerende en måned inn i året . 
Og forpliktende . 
Da vi har tømt granbarfatet for velsmakende appetittvekkere laget av rødbetechips og tapioka , kommer den korrekte og vennlige servitøren med forrettene , sjøkreps til meg og tartar til Willie . 
Den nordiske inspirasjonen er tydelig også her , ikke minst i garnityret : 
Svartkål og syltet kålrot gir krønsj og syre til de fantastiske sjøkrepsene . 
De er perfekt tilberedt , saftige og spenstige med en distinkt smak av grill . 
– Og av fløtekaramell , sier jeg og skraper vekk sausen fra skalldyrene . 
Karamellisert fløte er det siste de søtlige krepsene trenger . 
Willies entrecôte har også fått en tur under grillen og serveres hakket med ulike beter , løk , rugsmuler og flatbrød . 
En dekonstruert tartar med nordisk vri , rene smaker og gode teksturer . 
Tamt fra grillen 
Hovedrettene følger i samme spor , klassiske retter med noen nye elementer . 
Willies piggvar er posjert og serveres med gulrøtter , blomkål og skalldyrskum . 
Litt rødbetpulver sørger for at retten ikke blir helt blek , men smaken er likevel litt for tam . 
Det samme gjelder min kalvekotelett , som til tross for lekkert grillmønster og perfekt rosa kjøtt , smaker nesten ingenting . 
Begge rettene ser vakre ut , det er solid kjøkkenhusflid i måten garnityret er tilberedt , men pussig lite smak i alt , bortsett fra fløtekaramellen . 
– Kanskje er det sånn de vil ha det ? 
Willie nikker bort på gjengen i det andre hjørnet av lokalet , tre par i 70-årene som tydelig feirer en rund dag . 
Selskapet på bordet ved siden av oss finner man neppe på andre restauranter i Oslo : 
En ung jente , hennes foreldre ( eller svigerforeldre ) og en gardist i full uniform . 
De passer perfekt inn blant tunge stilmøbler og blankt krystall . 
Kveldens høydepunkt 
Servitøren har gjennom måltidet funnet viner hun mener passer rettene våre , uten å si ett ord om hva vi får i glassene . 
En litt annen stil på vinserveringen enn vi er vant til , men vinene er gode , og når vi spør , får vi jo svar , så vi klager ikke . 
Og vi klager i hvert fall ikke på desserten , i den samles det klassiske , det vakre og det nordiske , i en suveren utgave av Kinderegget : 
En kule vaniljeis på kakebunn under et lokk av grillet marengs . 
Servert med bringebærsaus og hakkede pistasienøtter . 
« Baked Alaska » er en utsøkt kombinasjon av søtt , syrlig , sprøtt , mykt , varmt , kaldt . 
– Kanskje det var dette de spiste , de som kåret Bristol til årets grillrestaurant i 2018 , sier Willie . 
– For det er utvilsomt det beste som er kommet fra grillen i kveld . 
Lurer du på hvor du skal spise ? 
Vi anmelder flere restauranter i uken . 
Du finner dem i Restaurantguiden 
Flere steder med historisk sus Glad i vin ? 
Da kan du melde deg inn i Aftenpostens vinklubb . 
Gå inn på ap.no / vinklubb eller send SMS med kodeord apvinklubb til 1905 Som Aftenposten-abonnent kan du få vårt eksklusive sekservarsel før alle andre får lese anmeldelsen . 
Så blir det lettere å sikre bord før det blir fullbooket . 
Meld deg på her 
Restaurantanmeldelse : 
Verdens beste restaurant Nyåpnede Noma restaurant i København er en enestående opplevelse . 
– Hei ! 
Hallo ! 
Det er her dere skal . 
En vinterkledd mann står ved siden av et plankegjerde i Refshalevej 96 , nær Christiania , og hanker inn bortkomne spisegjester . 
16. februar i år åpnet Noma dørene i nytt lokale i København , og stedet ser fortsatt ut som en byggeplass . 
Tredelt sesongmeny – Hjertelig velkommen ! 
Mottagelsen hos Noma er overveldende . 
Nærmere 40 kokker med sjefen selv , René Redzepi , står klar da vi åpner ytterdøren inn til restauranten . 
En slik varm velkomst har vi aldri fått på et spisested . 
Noma har gjort et nytt grep med menyen og har delt inn året i tre sesonger . 
Fra januar til sen vår er det kun sjømat på menyen , deretter blir det en ren vegetarrestaurant , før høstens delikatesser skal innta fatene . 
Gjester fra hele verden 
Vi har havnet på et såkalt shared table , et bord med plass til 14 personer , og skjønner hvor ettertraktet Noma er . 
Vi møter folk fra London , Wien , Eindhoven , Texas , og Århus , hvor alle har fløyet inn til København om morgenen , kun for å spise på Noma . 
Spisestedet er kåret til verdens beste restaurant fire ganger , og det er nesten umulig å få bord der . 
– Jeg skulle egentlig til Tromsø , men så fikk jeg beskjed da jeg mellomlandet i Paris at jeg hadde fått bord her . 
Da booket jeg om , forteller mannen fra Texas . 
Havsneglekraft 
Vi starter måltidet med en færøysk havsneglekraft , som vi slurper i oss av det store sneglehuset – friskt , umamirikt og en deilig smak av sjø . 
Bjarke Ingels har designet lokalet , og her er lyst treverk , store vinduer og mange sjømatrelaterte gjenstander for å skape den rette stemningen . 
Selv lyssettingen er laget slik at man skal føle den enkelte sesong inne i spisestedet . 
Fem keramikere har laget 6000 deler , 2000 til hver sesong . 
Norske reker – Vakre serveringer og gode smaker , sier spisefølget om både hjerteskjell og luftige blåskjell med blåskjellpaste og røkt smør , men ett av kveldens store høydepunkt kommer i form av rå reker og tørkede grønnsaker . 
En himmelsk kombinasjon der et saltlokk ligger over noen ekstremt søte tomater og syrerike røde og grønne stikkelsbær . 
Vi har valgt en vinpakke til og får servert en 2016 Lay Purus fra Mosel i Tyskland , en meget fruktig og kompleks Riesling med frisk syre . 
Og nå – glassmanet ! 
Det er vanskelig å tilberede sjøstjerne , men her kommer den i form av en eggekrem med masse nydelig oransje ørretrogn , formet som en stjerne , som popper i munnen . 
På toppen ligger noen små , lilla sødmefulle biter tørket plomme . 
Deretter blir det stille rundt bordet . 
Foran oss har servitørene satt en asjett med « glassmanet » og tørket tang rundt kanten . 
Noma har alltid utfordret både syns- og smaksinntrykk , men nå er det flere som svelger tungt . 
– Jeg synes det smaker masse sjø , litt salt , umami , og veldig godt , selv om en del nok vil slite med konsistensen , ler spisefølget . 
Vi får høre av servitøren etterpå at maneten egentlig er blekksprutgelé . 
Uformell oase 
Noe av det mest vellykkede hos nye Noma er den store øyen i midten av restauranten , hvor alle kokkene legger opp maten . 
Du kommer tett på råvarene , og hele spisestedet er blitt en uformell oase på ett plan , hvor man slapper av og nyter alle inntrykk . 
Det er slik folk vil ha det i dag . 
Etter herlige kamskjell , kommer nok en høydare , kråkebolle . 
– Utrolig godt ! 
Den knalloransje rognen blir servert med tørkede gresskarkjerner og en fløtesaus duftende av roseblader . 
Sausen demper den kraftige smaken fra rognen og igjen trer alle ingrediensene godt frem i smaksbildet . 
Den stygge sjøpølsen Noma åpnet dørene i 2003 , men stengte restauranten for et drøyt år siden . 
I mellomtiden har René Redzepi tatt med kokkene til både Mexico , Australia og Tokyo , hvor de har hatt pop up restauranter og fått nye inspirasjoner . 
Dagens restaurant har 40 sitteplasser , mens hele 68 kokker sørger for alle serveringene . 
– Ja , er det noen som kan gjette hva dette er ? 
– Er det sjøpølse ? 
Spisefølget ser skeptisk på servitøren , som har sendt rundt den svarte , dissende pølsen . 
Kort tid etter kommer et nytt fat på bordet , og den stygge sjøpølsen er forvandlet til en vakker svane . 
Kjønnsdelene blir tørket og skinnet blir skrapet , kokt tørket og deretter puffet . 
Retten er meget salt , og kombineres med en luftig fløtekrem med et svakt sting av pepperrot . 
Her ligger det mye jobb bak ! 
En miljødetektiv mindre Blomsterduft og gule epler popper ut av neste glass , en nydelig Sauvignon Blanc fra Loire , Riffault Auksinis Sancerre 2007 , som slår følge med Blekkulf i neste rett . 
Blekkspruten kommer i strimler , nesten som pasta , er forsiktig kokt , silkemyk , velsmakende , og har fått et lag brunet sjøgressmør over seg . 
Vi fikk kraften fra færøysk sjøsnegle i første rett . 
Nå kommer kjøttfulle snegler i en lun honningkopp , med salat og tørkede roseblader , ekstremt friskt , sødmefullt , syrlig og igjen masse umamismak . 
Skogsmaur-paste 
Den uformell stilen fortsetter i neste rett . 
Da kommer deler av barbecueglasert torskehode , hvor vi plukker ut store , saftige hvite og klissete biter fra kinnet med fingrene . 
Ufattelig godt , og bitene dyppes i tre ulike skåler – husets egen krydderblanding med kardemomme , safran og ingefær , en sterk pepperrotsaus og en meget syrlig skogsmaur-paste . 
En egen rett har også med torskebitene rundt øyet med tangknekkebrød , blomster fra wasabiplanten og en soppaste – her er masse umami , en knaskende sprø og godt sammensatt rett . 
– Et utrolig gjennomført måltid . 
Her er smaker jeg aldri før har smakt eller tenkt jeg ville smake på – rene friske sjøsmaker , og alt smaker særdeles godt , sier spisefølget . 
Dessertene inneholder selvsagt også sjømat , tangis med pære , en sukkertangterte og en nydelig planktonkake . 
Best er likevel en blanding av multepuré , multejuice , fermentert yoghurt og små skudd grankongler , som er kokt og karamellisert i sirup . 
En passe søt og syrlig avslutning . 
Snart på topp igjen Regningen kommer på drøye 9000 norske kroner , men da får du en opplevelse du aldri glemmer . 
En omvisning i det nye lokalet følger med , hvor kokker og servitører forteller om prosessene bak all maten og det innflytelsesrike stedet . 
Noma er spisestedet som aldri fikk tre stjerner i Michelin-guiden , men er i dag fullt på høyde med verdens beste trestjernersrestauranter . 
Her er nærheten til kjøkkenet de ikke har i samme grad på Maaemo , og en mer lun , uformell stil enn Eleven Madisson Park , som i dag er kåret til verdens beste restaurant . 
Den plassen tar Noma garantert snart tilbake ! 
Restaurantanmeldelse : 
En av Oslos beste pizzarestauranter Lofthus Samvirkelag holder koken på Sandaker . 
– Pysete pizzasteder finnes det nok av i Oslo , men der er heldigvis ikke Lofthus Samvirkelag havnet , sier spisefølget . 
Vi har fått oss et bord ved et av de store vinduene i Åsengata på Torshov og ser snøen lave ned utenfor . 
Menyen hos restauranten er hyggelig lesning . 
Åtte røde varianter og ni hvite pizzaer står på menyen , som inkluderer hele fem vegetartyper , noe som er meget bra . 
Her er ikke bare klassiske pizzaer , men også en del typer man ikke finner alle andre steder . 
Vi er en større gjeng ute og bestiller et bredt utvalg av de 17 variantene . 
Det uformelle og hyggelige lokalet er fortsatt enkelt innredet med sjakkrutete gulv , trebord og tydelig en kafé som blir gjort om til pizzarestaurant på kvelden . 
Gjestene denne kvelden er en blanding av par , barnefamilier og en eldre gjeng som har vært på teater i nærheten . 
Say cheese ! 
– Bra størrelse på pizzaene , sier spisefølget etter 30 minutter . 
Da kommer alle pizzaene på bordet . 
Vi startet med en av kveldens aller beste , en hvit variant med fem ulike oster . 
Den har en fin , sprø bunn , og fyllet er utrolig smaksrikt . 
Her kjenner du både hvite oster og blåmuggost i skjønn forening , og Lofthus har blant annet brukt Kraftkar fra Tingvoll og en 12 måneder gammel Gauda . 
Pizzaen er veldig salt , og det er godt med en iskald øl ved siden av . 
Mer ansjos , takk ! 
– Denne er også god , men her er Lofthus for gjerrig med hovedingrediensen , sier spisefølget om pizza nummer to–en rød variant med ansjos , kapers , bøffelmozzarella og ruccolasalat . 
– Når folk først velger ansjospizza , som noen få prosent velger , så må kjøkkenet skjønne at folk liker dem , ikke satse på en « nestenvariant » . 
Her er det nemlig altfor lite ansjos , enkelte av stykkene er til og med uten . 
Det er for dårlig . 
Vi hiver over både kapers og ansjos til enkelte stykker , og da er blandingen meget god . 
Masse chili 
Servicen er hyggelig , men servitørene sier ingenting om pizzaene , spør kun om hvem som skal ha hvilken pizza . 
Når man først er kåret til et av byens beste pizzasteder , kan man godt koste på seg å si noen ord om hva som er oppå rundingene . 
Vi kaster oss over tredje variant , ’ Nduja , som byr på svinekjøtt , pancetta , paprika og chili . 
– Det er dette jeg snakker om , sier spisefølget om steder som har såkalt sterk pizza , men som likevel byr på altfor milde varianter . 
’ Nduja har mye krutt i seg . 
Chili er jevnt fordelt over hele overflaten , med saftig og mørt svinekjøtt og salt bacon . 
Jevnt høyt nivå Olivia-kjeden har variert for mye i kvalitet på de ulike avdelingene den siste tiden , men Lofthus har holdt et jevnt bra nivå , også på Damplassen , Holtet , Tranen eller hos Kunstnernes Hus . 
Bare Villa Paradiso og Teatro holder like høy kvalitet . 
– Denne var syrlig og god , skryter spisefølget . 
Lofthus ’ hvite saus er laget med crème fraîche , hvitløk , olje og hvitvin , samt ulike krydder , og oppå kyllingvarianten ligger saftige kyllingbiter marinert i både eplejuice og koriander og et dryss med chili og sitron . 
Noen av pizzaene kan bli litt salttunge , men denne varianten er syrlig , frisk og full av smak . 
Rudolf venter 
Det er god stemning i lokalet , og Lofthus ’ pris for en middag er fin : knappe 200 kroner med drikke . 
Lofthus har ikke stort vinutvalg , men har valgt en del rimelige varianter som passer på en bydelspizzarestaurant . 
– Den er fortsatt meget god , sier spisefølget . 
Vi avsluttet med den populære reinsdyrpizzaen , nok en hvit variant . 
Det magre og salte kjøttet er mørt og smakfullt og passer meget godt sammen med biter av rødløk og den sødmefulle , litt bitre smaken av granateple . 
En vellykket kveld hos en av Oslos bedre pizzasjapper . 
Matanmeldelsen : 
Aymara byr på en god matreise Aymara kom som et friskt pust inn i Restaurant-Oslo . 
De holder ennå stilen . 
Bak den grå fasaden i Parkveien ser vi et gyllent lys innenfra . 
Når man kommer inn døren er en lang bardisk det første vi ser , deretter bordrekkene langs vinduene ut mot gaten . 
Det er allerede flere gjester her , og etter at vi hengt fra oss jakker ved inngangen , blir vi fulgt til et bordet av en hyggelig og effektiv servitør . 
Noen sitter i baren med vinglass og drinker , men vi er her for maten , og menyen kan friste med mye godt . 
– De har mange av de samme rettene som vi fikk da stedet var nyåpnet for drøyt tre år siden , men de ser ut til å ha spisset konseptet siden da , sier Bordvenninnen . 
Denne kvelden har vi med samme ekspert som ved forrige besøk . 
Han har godt kjennskap til det peruanske kjøkken med sin særegne miks av latinamerikansk mat med et asiatisk sting . 
Et friskt glass Chardonnay fra Henry Vézalay setter tonen sammen med snacks som rekechips med chilimajones og popcorn overstrødd med tørket kimchi . 
Deretter kommer et av måltidets første høydepunkter : 
Vårruller med lammeragu , der det myke lammekjøttet smelter sammen med det sprø hylsteret . 
En mild dressing setter et delikat smakspunktum der lammet skinner igjennom . 
Aldri en middag uten ... 
Ceviche hører med når man besøker en latinamerikansk restaurant , og her får vi en peruansk variant : 
Villkveite med kimchi , granateple , mango og en snev wasabi . 
– Deilig og friskt , samtidig som fisken ikke blir borte , sier Bordvenninnen , og vår gjest er enig . 
Ta en potet , ta to , ta tre 
Vi får enda en smårett før vi skal sette i gang med hovedrettene . 
Nå kommer tre avlange stykker potetmos ( ! ) toppet med kongekrabbe , avokadopuré , majones og reddik . 
Etter lammet og villkveitecevichen fremtrer retten som mer tradisjonell smaksmessig , men eksperten og hans følge synes at dette er en fin variant . 
Til forrettene har vi drukket et par glass Riesling , Kabinett fra tyske Schätzel , som har god syre og lengde , men også en stor dose sukker . 
– Den passer utmerket til såpass søtsyrlig mat , mener Bordvenninnen . 
God matmiks 
Nå skifter vi vin , og vår gjest har i samråd med vår svært vennlige , oppmerksomme og kunnskapsrike servitør funnet en italiensk rødvin som skal passe til maten : 
Sito Moresco fra produsenten Gaja . 
Den er blitt dekantert og fått lufte mens vi har kost oss med smårettene , og første smak avslører en god miks av steinfrukt og syre som skal treffe maten godt . 
– Den koster nærmere tregangen sett ut fra polprisen , men er veldig delikat , sier han . 
Vi får et bredt utvalg hovedretter : 
Blekksprut på spyd , konfitert svineribbe , grillet skrei og en wok av oksefilet . 
De grillede blekksprutbitene kommer med en spicy og kremet chilisaus ved navn huancaina , mens den kompakte , glaserte svineribben har følge av søtpotetpuré og syltet rødløk . 
Skreien er grillet i bananblader og kommer med tigermelk , chilimajones og den peruanske salsaen chalaquita . 
En kjøttfull vinner 
Det er den minst spektakulært utseende retten på bordet som er vinneren : 
Den wokede oksefileten er utsøkt mør , med en rund , fyldig saus , friterte mandelpoteter , cherrytomater , koriander og rødløk . 
– Selv om mange av ingrediensene er gjengangere gjennom måltidet , setter de sitt preg på rettene . 
Man blir ikke lei smakene , sier Bordvenninnen . 
Vår medbrakte ekspert er enig : 
– Peru har en spennende matkultur der man ikke blir lei rettene med det første , sier han , og skryter også av tilbehøret : 
Grillet asparges , friterte spicy poteter og stekt ris med vårløk og sukkererter . 
At man må bestille dem ved siden av hovedrettene , gjør at maten til slutt blir dyrere enn først antatt , men vi var godt fornøyde , særlig med aspargesen , som kommer med puffet mais og huacina-saus . 
Drink og dessert – eller bare drink 
Dessertkartet er lite , men drinkelisten desto lenger , så i samråd med våre gjester deler vi de to etterrettene som finnes og bestiller hver vår pisco , drinker basert på det peruanske brennevinet . 
– Pisco-drinker er godt både som aperitiff og avslutning på måltidet , sier eksperten . 
Dessertene er sjokoladekrem med « sjokoladejord » , banansorbet og en frisk limekrem , mens alfajores består av to runde kjeks fylt med henholdsvis en kremet sjokoladesus , guanabana- og lucumafrukt . 
– Dette er minst like bra som ved forrige besøk , sier Bordvenninnen . 
– Det blir dyrere enn ventet med småretter og tilbehør , men nivået på mat og drikke er høyt , så man kan unne seg en opplevelse av dette kaliberet . 
Hyggelig service 
Spennende kombinasjoner Godt utvalg vin og drinker Andre eksotiske restauranter Piscoteket : 
Peruansk ved Torggata Hitchhiker : 
Gatemat inspirert av mange land i Mathallen Marrakech : 
Nordafrikansk ved Rådhuset Habanero : 
Latinamerikansk på Grünerløkka 
Restaurantanmeldelse : 
Er dette Norges beste pizza ? 
Restaurant Teatro har en av de beste pizzaene vi har spist . 
– Det er blitt utrolig populært her . 
Det er ikke så rart , med nærheten til teatre og kino , sier spisefølget . 
Vi har labbet opp til 3. etasje i Stortingsgata 16 og fått et fint vindusbord i den intime og koselige restauranten . 
Den er allerede stappfull en tidlig hverdagsettermiddag . 
Restaurant Teatro er et meget intimt spisested med lune farger , en rekke ulike bilder på veggene og morsomme fugleburlamper over flere av bordene . 
Interiøret , som er lekkert med mørke glassbord og fargerike puter , gjør seg best når det er mørkt ute . 
Servicen er meget oppmerksom gjennom hele måltidet . 
– Jeg har lyst på alle pizzaene , sier spisefølget . 
Menyen byr på noen småretter , samt 16 ulike pizzavarianter . 
Her er mange typer du ikke får andre steder , og vi sliter med å velge blant alle fristelsene . 
Dyre viner på glass 
Vinutvalget er større enn hos de fleste andre pizzakonkurrentene . 
Stedet har en oppdatert og variert vinliste med alt fra friske Wairapa-viner fra New Zealand , en god Sauvignon Blanc fra Mendoza i Argentina , Schug Pinot Noir , til flere italienske og franske herligheter . 
De fleste vinprisene tilsvarer polpris ganget med tre , som de fleste andre restaurantene i byen . 
Det er veldig bra at man kan bestille et glass av alle typene , selv dyre Puligny-Montrachet og Barolo Renato Ratti . 
Vi nyter et glass Craggy Range Te Muna Sauvignon Blanc 2017 , en meget frisk og konsentrert vin . 
Norges beste 
– Denne smaker fantastisk ! 
Spisefølget tar sin første bit av kveldens dyreste pizza , en rød variant toppet med indrefilet , chili- og tomatsaus , masse syltet rødkål og koriander . 
Kombinasjonen er himmelsk og bunnen sprø og fin . 
Kjøttet har mye smak og er mørt som smør . 
Den herlige , sødmefulle tomatsausen har et forsiktig bitt av chili og antydning til røyksmak . 
Restaurant Teatro streber etter å finne spennende toppinger og originale smakskombinasjoner , og her skyter de blink . 
Den koster 245 kroner , men må være Norges beste pizzavariant . 
Rogn på pizzaen 
Servitøren er kjapp med å komme med menyer og ta bestillinger , men blir borte i perioder i det fulle lokalet . 
Kelnerne kunne også ha fortalt om pizzaene – disse burde skrytes av når de settes på bordet . 
– Denne ble testet forrige gang og er fortsatt meget god , mener spisefølget . 
I likhet med Lofthus Samvirkelag lager Teatro sin hvite pizza med en saus av crème fraîche , hvitløk , urter og hvitvin . 
Varianten med løyrom smaker deilig . 
Vi smører ut de oransje klattene med den svenske delikatessen fra Østersjøen utover pizzastykkene og skviser litt sitron over . 
Rognen fra lagesilden har en ren og god smak som popper i munnen . 
Blandingen med den sprø og salte bunnen og sødmefulle blomkålbiter er knallgod . 
Gode kombinasjoner 
Spisestedet har en rekke spennende toppinger , som gravet kveite , røkt sik og i tillegg en rekke gode norske oster som Fjelldronning , Fønix og Mor Åse . 
Siden vi har med flere gjester ut , tester vi også varianten med blåmuggost og syltede plommer , samt en pizza med kylling . 
– Teatro er flinke til å kombinere syrlige og søte ting mot de mange salte elementene , sier spisefølget . 
Ofte blir pizzaene utrolig salte av salamier og oster , og da er det godt med en motvekt . 
Ingen plommefest 
Den beste av de to siste valgene er varianten med kylling . 
– Her kjenner du godt både kokos , mango , sprø peanøtter og en bra dose med chili . 
Deilig at de trøkker litt til , mener spisefølget . 
Bunnen er også her meget god , og kyllingbitene er nokså store og saftige . 
Som regel er kylling tørr på pizza , men det klarer kjøkkenet å unngå her . 
Den andre varianten er kveldens svakeste . 
Fønix koster 192 kroner og består av blåmuggost og syltede plommer . 
Den er saftig og har en fin blåmuggostsmak , men det burde vært mye mer av de syltede plommene . 
Når flere stykker ikke har plomme på i det hele tatt , blir pizzaen for kjedelig . 
– Jeg mener Restaurant Teatro er byens beste pizzarestaurant – kun Villa Paradiso og Tranen kan måle seg mot denne , avslutter spisefølget og nyter en kule nydelig hjemmelaget salt karamell-is. 
Matanmeldelsen : 
Tett på Harry Hole 
Du går ikke til Schrøder for et gourmetmåltid , men den brune restauranten vinner på real tradisjonsmat og sjarmen . 
– Det er mange nye steder som legger seg på et hverdagslig , ujålete konsept , men Schrøder har i motsetning til de andre en lang historie bak seg , sier Spisevennen . 
– Etter at Olympen og Den Gamle Major gjennomgikk en ekstrem oppussing , er det bare Valkyrien , Dovrehallen og Schrøder som kan kalle seg ekte brun kafé , fortsetter han . 
– Jeg pleier å være her rundt julebordstider , og da er det alltid fullt her . 
Nå behøver ikke servitørene løpe mellom bordene , sier Bordvenninnen , som mener å se at man har gjort enkelte forandringer : 
– Møblementet er ikke fullt så nedsittet som tidligere , og det ser ut til at man har gitt lokalet et strøk maling . 
– Men menyen er den samme , sier jeg . 
Menyen byr på tradisjonsmat som flesk og duppe , kjøttkaker , biff , wienerschnitzel , rødspette med mer . 
Den har bare to forretter , så Bordvenninnen velger løksuppe mens Spisevennen og jeg tar rekecocktail . 
Til hovedrett blir det flesk og duppe , wienerschnitzel og kjøttkaker . 
– Hadde det vært en mandag når kjøttkakene er Dagens , ville du spart en tier , ler Spisevennen . 
– Men 165 kroner er ikke særlig dyrt for en hovedrett , sier jeg . 
Helt Harry Lokalet i brunt trepanel har selvfølgelig en hyllest til Jo Nesbøs berømte romanfigur Harry Hole . 
Derfor er stedet også blitt mål for « krimturister » som avslutter de populære Harry Hole-vandringene her . 
– Det er et par av stamgjestene her som godt kunne vært med i bøkene , mener Bordvenninnen . 
Nå kommer forrettene , en rykende varm løksuppe og to rekecocktail . 
Suppen og rekene har følge av brød og smør , sistnevnte i en engangspakning . 
Rekene er neppe håndpillede , og dressingen kommer trolig fra butikken , men salaten er krisp og god . 
Suppen er derimot vel verd prisen , en kraftig skål med mye smak . 
– Jeg tror jeg skal ha en øl til . 
Her kan de kunsten å tappe en halvliter : 
Se på « skumgardinene » i glasset . 
Det er et godt tegn , sier Spisevennen . 
Bedre enn sist Hovedrettene kommer sammen med ølet , og nå er Spisevennen fornøyd : 
Det sprøstekte sideflesket har følge av en kremet saus , kålrabistappe og poteter . 
– Potetene er bedre enn sist vi var her , sier Bordvennen , som har fått schnitzelen , et stort , flatt stykke mørt kalvekjøtt . 
Mine kjøttkaker er store , med mye tykk , brun saus over , ertestuing , poteter og en pakning tyttebærsyltetøy . 
Jeg vurderer å be om en ekstra , men ertestuingen , sausen og potene holder lenge ved siden av de grove kjøttkakene . 
– Skikkelige porsjoner , skryter Spisevennen . 
– Det spørs om jeg klarer dessert . 
Sted med sjel Bordvenninnen og jeg tar henholdsvis eplekake og karamellpudding . 
Karamellpuddingen er silkemyk og virker hjemmelaget , men de kunne spart seg kremen , som sannsynligvis kommer fra en boks . 
For å la maten synke bestiller vi kaffe , og Spisevennen og jeg unner oss hvert vårt glass portvin . 
– Du blir mett uten å blakke deg , og stedet og servicen er hyggelig . 
Selv om kjøkkenet tar noen snarveier , er dette et sted man blir glad i – en ekte strøksrestaurant med sjel , sier Bordvenninnen . 
– Jeg er enig , sier Spisevennen , som allerede har blinket ut et par Dagens retter til senere besøk . 
– Gi Schrøder en femmer bare for atmosfæren , ber han . 
Andre « brune » steder i Oslo Dovrehallen : 
Åpent i over 120 år . 
Tradisjonsmat , øl og dans i helgene 
Valkyrien : 
Litt slitt sted som deler kjøkken med Chinatown i etasjen over Dubliner : 
Irsk pub med skikkelig pubmat Lorry : 
Gammel brun kafé som har pusset opp meny og klientell Olympen : 
Gammelt serveringssted som har gjennomgått ekstrem oppussing 
Matanmeldelsen : 
Seaport gaper over for mye Seaport på Sørenga har en omfattende meny , men ikke alt klaffer på kjøkkenet . 
– Hva er det de ikke har på menyen ? spør Spisevennen . 
Han har bladd side opp og side ned og klarer ikke å bestemme seg . 
– Noen ganger kan det bli for mye av det gode , sukker han . 
Siden de har en del tyrkiske retter , har Bordvenninnen funnet ut at vi kan dele en stor meze først . 
Den består av ni småretter med pidebrød , tzatziki og den tyrkiske tomatsalsaen ezme ved siden av . 
Deretter vil hun ha fettuccine med scampi . 
Jeg synes det låter bra med tyrkisk mat og ber om køfte og lammekjøttboller , mens Spisevennen vil ha en blodig entrecôte . 
– Seaport har tatt over etter en av de første restaurantene som åpnet på Sørenga , Promenaden , sier Bordvenninnen . 
– De var dobbelt uheldige , i 2013 var det færre som tok veien over gangbroen , og tapasen de serverte , var ikke verd veien ut hit . 
Så får vi se om Seaport klarer å trekke besøkende til et av de mindre spennende lokalene her ute – det er mye trangere enn hva de fleste konkurrentene har å rutte med . 
En flott start 
– Men servitøren er både forekommende , rask på labben og har en uformell , avslappet tone , sier Spisevennen . 
Vi har fått vår meze , og de ni små fatene lokker med både varme og kalde småretter . 
Varmt brød , en mild tzatziki og en spicy ezme er godt tilbehør . 
Kremete salater med grønnsaker , en glohet stuing , lammekjøttboller og to biter grillet kylling går ned på høykant , og servitøren etterfyller med brød , ezme og tzatziki . 
Hva skal det være å drikke ? 
– Vil dere ha maten nå eller vente , spør servitøren , som har ryddet av bordet og kommet med mer drikke . 
Vinkartet er ikke av de største , men de har skrevet den på veggen så vi slipper å be om drikkemenyen . 
Bordvenninnen går fra hvitvin til et glass rødt , en rund og behagelig Shiraz , mens Spisevennen og jeg holder oss til øl . 
– De har San Miguel på fat . 
Det må jeg teste , sier han , mens jeg tar en flaske Perroni . 
Glipper taket 
Hovedrettene er på plass , og Bordvenninnen er positivt overrasket over størrelsen på porsjonen fettuccine . 
Scampien har fin tyggemotstand , cherrytomatene gir sødme , mens chilien gir retten et piff . 
Mine køfter er gode på smak , men er blitt for hardt stekt , slik at de fremstår som pucker . 
En helt grei salat og bulgur får heldigvis et smaksløft av tomatsalsaen ezme . 
Spisevennen er den som har vært mest uheldig med maten : 
Den tynne entrecôten er nærmest blitt kremert , og en raus porsjon bearnaise og fløtegratinerte poteter kan ikke redde det grå , triste kjøttstykket . 
– Jeg får nesten lyst til å grine , sier han . 
Jeg prøver et par biter , men må konstatere at denne biffen er en skuffelse . 
Billig , men ... 
Vi trøster oss med to desserter på deling , sjokoladefondant og tiramisú , som begge holder mål uten å imponere . 
– Mezen var bra , men hovedrettene klarte aldri å leve opp til forventningene etterpå , sier Bordvenninnen . 
– Prisnivået er ikke ille for å være her ute , men jeg tror kjøkkenet hadde hatt godt av å kutte ned på antall retter i menyen – som det er nå , blir det hverken fugl eller fisk . 
Kveldssol 
God tyrkisk mat Avslappet atmosfære Bra steder i nærheten Bun ’ s Burger : 
Hamburgersted med litt å velge mellom Coyo : 
Mexicansk med lekker sjøutsikt lengst ut på Sørenga Cargo : 
Italiensk i stort lokale Sørenga sjømat : 
Fisk og skalldyrrestaurant med god plass Vaaghals : 
Godt nordisk i Barcode Stock : 
Uformelt og godt i Barcode 
Nodee Barcode : 
Moderne asiatisk 
Matanmeldelsen : 
Storslått på Sørenga 
Er vi i Dubai ? 
På nattklubb ? 
Mirabel er Sørengas desidert mest storslåtte utested . 
Men maten er ikke like storslått . 
– Dette minner om sikkerhetskontrollen på Gardermoen eller en eksklusiv nattklubb . 
Jeg blir litt nervøs , sier Spisevennen . 
Vi er blitt møtt av tre menn i svarte uniformer som spør om vi skal spise eller drikke før vi deretter blir ført til et bord innover i lokalet . 
– Jeg merket meg at vakten utenfor meldte at noen måtte komme og rydde opp på et av utebordene , så her har de full kontroll , sier Bordvenninnen . 
– Dette er et av de lekreste stedene på Sørenga , det er sikkert , sier Bordvenninnen . 
Den ene veggen er forgylt mens resten av lokalet er holdt i svart . 
En lang gasspeis med lave flammer gir en lun atmosfære . 
– Hvis maten er like delikat som interiøret , blir dette veldig bra , fortsetter hun . 
Vi er ikke alene om å trekke inn denne dagen . 
Selv om solen skinner ute , er det en sur sno i luften som gjør at kun de mest iherdige soltilbederne sitter på uteserveringen som delvis er beskyttet av glassvegger . 
– Velkommen ! 
Her er menyen . 
Hva ønsker dere å drikke ? 
En blid og effektiv servitør er kommet til bordet med spisekart . 
Full oversikt 
Vi har kommet for tidlig for middagsserveringen , men flere av rettene er også på lunsjmenyen . 
Vi tar spagetti carbonara , souvlaki på okse og hamburger . 
Bordvenninnen vil gjerne ha et glass hvitvin , mens jeg ber om rødt for å jage kulden ut av kroppen . 
Spisevennen vil som vanlig ha øl . 
Han får en halvliter mens Bordvenninnen og jeg får valget mellom et par flasker husets anbefalinger . 
Hun tar et glass Chardonnay mens jeg velger Valpolicella . 
Snart er servitøren tilbake med en mugge vann og glass . 
– De har god oversikt , sier Bordvenninnen . 
– Det er lett å skjønne : 
Alle , også servitørene , går med propp i øret , sier Spisevennen som har vært en tur på toalettet . 
– Dette er en godt drillet stab , mener han . 
Lekkert , men ... 
Maten er kommet på bordet , og man har brukt tid på deler av presentasjonen : 
Både souvlakien og burgeren kommer på treplater , mens carbonaraen kommer i en dyp tallerken . 
Spisevennens treplate har en sprekk i den ene enden , så kjøttsaften fra hamburgeren renner igjennom og ned på bordet . 
– Æsj , for noe klin . 
Men den er fin og rosa inni , og selv om baconet er litt slapt og dressingen godt kunne hatt mer sting , så får den godkjent av meg . 
Vil du bytte en bit av souvlakien mot litt burger ? 
Vi har begge fått fries til rettene , men jeg har også fått en gresk salat med oliven og feta ved siden av de møre stykkene okse , selv om tilbehøret og retten som helhet er litt kjedelig . 
At Bordvenninnen også har fått et stykke lunt pidebrød til sin spagetti , er uvant , så hun bytter den gjerne mot et stykke oksefilet med løk og paprika fra mitt grillspyd . 
Luksus , men det koster 
Vi avslutter med to klassiske desserter : 
Tiramisú og sjokoladefondant før vi ber om regningen . 
– Jeg burde kanskje prøvd meg på ostekaken , sier Bordvenninnen om den litt slappe fondanten og ber om en skje tiramisú fra meg . 
Ingen av dessertene etterlater et varig inntrykk . 
Det gjør derimot regningen : 
– De tilbyr et bredt utvalg og både presentasjon og service er bra , men maten kan ikke forsvare prisnivået , mener Bordvenninnen , som har sett totalbeløpet : 
– Nesten 300 kroner for et grillspyd er drøyt . 
Min porsjon spagetti til 155 kroner var ikke særlig stor , og du får langt bedre burgere til 190 kroner på for eksempel Døgnvill på Tjuvholmen . 
Spisevennen er enig : 
– På Sørenga kan man ta betalt for sjøutsikten og kveldssolen , mener han . 
– Men jeg lurer på hvor mange som drar hit kveldstid for å spise og drikke – de stenger allerede kl. 23 her ute . 
Delikat lokale Solrik uteservering 
Vennlig service Andre steder med ettermiddagssol Coyo : 
Lengst ute på Sørenga ved badet Ekebergrestauranten : 
Funkisperle med utsyn over hele byen Skansen : 
Uteservering med utsikt til Akershus festning 
Festningen : 
Topp utsikt fra Akershus festning Sanguine : 
Operaens brasseri og uteservering 
Matanmeldelsen : 
Høyt skum og stor stemning hos Amundsen & co . 
Maten har tatt seg opp på Amundsen Bryggeri & Spiseri , men ølet står fremdeles i sentrum . 
– Pussig . 
Det føles som om Amundsen alltid har vært her , enda jeg kan huske forgjengerne Will ’ s og senere Steakers . 
Begge stedene satset på biff og burgere i pubinteriør , men Amundsen-gruppen , som har tatt en stor jafs av gastropub-Oslo , har rendyrket konseptet med en meny som har både britisk og kontinental inspirasjon , sier Spisevennen . 
Vi sitter ved baren med hver vår halvliter av husets eget øl og venter på bord . 
– Det virker som om det alltid er fullt her , sier han . 
Rundt oss er en salig blanding av dresskledde forretningsfolk , høyrøstede vennegjenger ved langbord , ølnerder i baren som diskuterer hvilket øl som er best eller som de ennå ikke har prøvd – og noen venninnepar som prøver å finne ut hvilke typer vin som finnes på glass . 
– De trenger både spisse albuer og utestemme for å komme igjennom muren av tørste mannfolk som trenger seg på , kommenterer Spisevennen . 
Den som venter ... 
– Er det dere som venter på bord ? 
Nå har vi et ledig , sier den vennlige servitøren og viser oss til et lite bord i det ene hjørnet . 
Menyen er på plass like etter . 
Vi har fremdeles et halvt glass øl igjen , så vi venter med påfyll til vi har bestilt forretter . 
Spisevennen vil ha løksuppe mens jeg vil ha røkt torsk , som serveres med engelsk blodpudding og ertepuré . 
Vi vurderer burgerne , siden det er de som virker å være mest populære ved siden av fish and chips , men ender på andebryst og bangers and mash , enda en engelsk tradisjonsrett . 
I samråd med servitøren blir vi anbefalt Amundsens egen IPA og en pale ale fra Austmann til maten . 
Glohet start 
– Nå er det så fullt her at folk snur i døren , sier Spisevennen , som har utsikt både mot en av de mange TV-skjermene som viser diverse sport , og inngangen . 
Det merkes også på servitørene , som småløper mellom bordene . 
Så er det blitt vår tur , og en sort terrin med et boblende ostelokk blir satt foran Spisevennen mens jeg får et fat med et stykke torsk mellom to skiver blodpudding . 
– Dette er glohett , hikster han , og blåser på skjeen med Västerbottenost , krutonger og løkstrimler . 
– Mmm , de har lagt i baconbiter også . 
Denne er veldig god , du må ta en smak . 
Løksuppen er blant de bedre vi har fått i byen , og jeg er meget fornøyd med den røkte torsken og skivene med blodpudding . 
– Det ser nesten ut som to svarte toast , ler Spisevennen som etter litt nøling prøver en liten bit . 
– Det er jo godt ! 
Den salte og røkte torsken står seg meget bra til sødmen fra blodpuddingen , soyasmøret og ertepureen , og retten som helhet gir mersmak . 
Donald-pølse med futt 
– Hvordan skal de klare å toppe dette mon tro ? undrer Spisevennen , som ser i ølmenyen om han kan finne noe spennende der . 
– Ghost Chili Tripel låter interessant , men jeg tar heller en amber ale fra Magic Rock til min bangers and mash . 
Jeg blir anbefalt en IPA til andebrystet . 
– Du trenger noe syrlig til den retten , sier servitøren , som på tross av pågangen klarer å holde styr på de mange bestillingene og får levert mat og drikke til bordene uten de store forsinkelsene . 
– Imponerende . 
Jeg hadde klikket , men de ser ikke ut til å miste humøret , sier Spisevennen . 
– Her kommer de allerede med maten . 
Bangers and mash-en kommer i en dyp tallerken der pølsene omkranser en stor klatt gyllen potetstappe med strimlet grønnkål og vårløk . 
En tykk , mørk saus på løk og øl hører også med . 
Pølsene er mildt krydret , og hadde det ikke vært for sausen , ville retten vært ganske anonym . 
Andebrystet har følge av andepølse , rødkål , annapoteter og en fyldig rødvinssaus . 
Andepølsen stikker seg ut blant de mange søtlige smakene , men andebrystet er perfekt rosa og blokken med annapoteter har et distinkt hvitløkssting . 
Søt glede med sting 
– Jeg skal videre ut på byen , så jeg er veldig klar for dessert , sier Spisevennen . 
Han har allerede blinket seg ut sjokoladekake med chili og havsalt , som også har følge av en syrlig sitrussalat og sjokolademousse . 
– Denne våkner du av , sier han om den søtspicy etterretten . 
Jeg har fått en luftig crema catalan med bær , så vi avslutter måltidet med kaffe og portvin . 
– De er bedre på mat enn jeg hadde trodd , sier Spisevennen . 
– Enig , sier jeg . 
– Selv om deler av menyen er den samme som andre steder i Amundsen-gruppen , holder kjøkkenet mål også når det er fullt trykk . 
Det koster , særlig spesialølet , men alt i alt er dette et sted man gjerne kommer tilbake til . 
Stort utvalg øl Bra mat God service Andre steder i nærheten 
Dinner : 
Godt kinesisk fra Szechuan-kjøkkenet 
Teatro : 
Har byens beste pizza 
Theatercafeen : 
Tidløs eleganse med god mat Borggården biffrestaurant : 
Her får du biff som smaker Mahayana : 
Bredt utvalg fra det asiatiske kjøkken 
Matanmeldelsen : 
En trattoria for fire årstider Trattoria Popolare er som god italiensk vin . 
Den blir faktisk bare bedre med årene . 
Syv år er gått siden restaurantgründer Nevzat Arikan forvandlet det travle veikrysset nederst i Trondheimsveien til en italiensk piazze , første gang serverte sin hjemmelagde oksehaleravioli og innførte et nytt ord i Restaurant-Oslo , trattoriaen . 
Siden har det gått litt opp og ned med det toetasjes restauranthuset , og for å ta det siste først : 
Det har vært klager på høye priser , det har vært mumlet om arrogante kelnere . 
Men det er lenge siden nå . 
Et rom for alle tider Hovmesteren med full kontroll over det høyloftede rommet i første etasje er den skjeggete samme som har vært der – kanskje ikke alltid , men lenge . 
Den vakre spisesalen er i seg selv en god grunn til å besøke Trattoria Popolare . 
Den er typisk italiensk og har egenskaper som fungerer til alle norske årstider . 
Luftig og lyst om sommeren , intimt og litt eksotisk på vinteren , perfekt for en kraftig pasta etter tur om høsten . 
Det er god plass mellom bordene , fine fliser på gulvet og industrilamper i taket . 
Men ved trappen opp til andre etasje henger en absurd glorete grønn og rød lysekrone og varsler om en ganske annen stil der oppe . 
Der gjelder bordreservasjon og fine dining , mens her nede er det rustikt og enkelt . 
Begge steder er kompromissløse i matveien – gjennomført italiensk . 
Den store menyen proppfull av delikatesser som antipasti , carpaccio , caprese , spagetti vongole , ravioli og saltimbocca . 
Fatal beslutningsvegring 
Utenfor de buede vinduene skinner kveldssolen varmt , her inne kjennes ingen vårvind , så sommerlig grillmat frister . 
Helgrillet dorade med sitron til meg . 
Saltimbocca , kalvefilet med skinke og salvie til Willie . 
Til forrett deler vi en antipasti , diverse småretter fra menyen . 
Og kanskje er det den italienske atmosfæren i rommet , kanskje skyldes det beslutningsvegring – vi ender i hvert fall også opp med å bestille en primi piatti på deling , en cannelloni med sprøstekt and . 
Popolare har et imponerende 33 siders vinkart , utelukkende italiensk , der prisene varierer fra drøyt 400 til i underkant av 9000 kroner flasken . 
Heldigvis anbefaler servitøren vår en saftig Barbera d ’ Alba til følge gjennom vårt måltid , en Negro Loranzo til 500 kroner , knapt tre ganger polpris . 
Med vinen kommer han også med nybakt focaccia , olivenolje og balsamicoeddik . 
Egentlig kunne vi greid oss med dette . 
Vinen er saftig , lett og rund . 
Brødet sprøtt , mykt og luftig . 
Jeg må tvinge meg til å stoppe , med tre solide retter i vente er det lite smart å fylle opp med hvitt brød i forkant . 
Snart lander det flere fine fat på bordet , Antipasti della casa er en liten genistrek av det beste på forrettmenyen , tomat med mozzarella , oliven , skinke , pølser , paté med ristet briochebrød , arancini ( friterte risboller ) fylt med oksehale . 
Ikke så små smakebiter som i seg selv er et lite måltid . 
Igjen må jeg tvinge meg til å stoppe . 
Festen er jo bare så vidt begynt . 
Utenfor dundrer trikken forbi uteserveringen . 
Når temperaturen stiger bare noen få grader , er dette en av byens aller beste plasser i solen , til tross for trafikk og utsikt til legevakten . 
Det er noe kontinentalt urbant over hele Schouskvartalet , med Arikans fire etablissementer i samme hus , med cocktailbar og flere andre av byens beste restauranter i umiddelbar nærhet . 
Jeg tar en siste , stjålen focacciabit og gleder meg til kommende sommerdager . 
Som en Monty Python-figur Italienernes middag består tradisjonelt av en pastarett mellom forrett og hovedrett . 
Det virker voldsomt og mettende , og det er sjelden vi har mage til det . 
Men i dag ble fristelsen for stor , og vi skal dele ovnsbakte pastarør med masse ost , skorsonerrot og grillet and . 
Etter første bit kjenner jeg at det blir helt feil . 
Spiser jeg dette , kommer jeg til å bli som mr . 
Creosote i Monty Python-filmen , han som laster innpå til han til slutt fysisk sprekker av den siste , lille sjokoladebiten . 
Pastaretten er kjempegod , men med så mye fett og karbohydrater at den egner seg helt klart best som en hovedrett etter en lett forrett . 
Én bit til , så tvinger jeg meg til å legge ned gaffelen . 
For kveldens høydepunkt venter , et avlangt fat med nydelig grillet middelhavsfisk , servert med søt , grillet sitron , fennikel og tomat . 
Jeg dropper annet tilbehør enn den fristende focacciaen . 
Det blir knapt enklere , og med så gode råvarer , blir det knapt bedre . 
Willie sukker også over sin perfekte saltimbocca , skiver med grillet , mørt kalvekjøtt svøpt i rause skiver parmaskinke . 
Lavere priser enn i 2012 
Det er nesten ikke til å tro , men etter alt det salte , kraftige , kunne det faktisk smake med bitte litt søtt . 
Så vi tester også dessertene . 
Popolare lager alt på eget kjøkken , også isen . 
Dagens er en frisk sorbet som smaker deilig av ferske jordbær . 
Tiramisuen er slik den skal være , bløt uten å være rennende , med distinkt smak av Amaretto og sjokolade . 
Og når kaffen er perfekt , og våre stikkprøver viser at Popolares prisøkning de siste seks årene er markant lavere enn den generelle prisstigningen i samfunnet , er det bare å gratulere Trattoria Popolare med de syv første årene og glede seg til de syv neste . 
Restaurantanmeldelse : 
Nydelige burgere The Nighthawk 
Diner har bra mat , men fortsatt utmerker lokalet seg mest . 
– Flere kloninger ? 
Når skal dette stoppe opp ? undrer spisefølget . 
De siste to årene har vestkanten opplevd en stor invasjon av østkantrestauranter , som utvider sitt uformelle konsept til flere områder . 
Jan Vardøen har allerede etablert seg med Villa Paradiso og pizza på Frogner , burgere er godt ivaretatt med Kverneriet og Munchies , og nå har også The Nighthawk Diner inntatt Frogner . 
Nydelig milkshake 
– Lokalet er utrolig forseggjort , skryter spisefølget , i det vi sklir inn i en av båsene i Bygdøy allé . 
Diner-følelsen får man med en gang , og menyen forsterker inntrykket . 
Her er alt fra sandwicher , burgere og kyllingvinger til kjøttbrød , pannekaker , brisket og entrecôte . 
Vi starter med å dele en jordbærmilkshake , en tykk og passe søt shake , toppet med masse stivpisket krem . 
Definitivt en av byens beste milkshaker ! 
Småtørt – Have you decided ? 
De engelskspråklige servitørene har en grei dag på jobb denne kvelden , er på pletten når de skal , men gjør ikke noe mer ut av seg . 
Vi velger masse forskjellig fra menyen , og 15 minutter senere ankommer de første rettene . 
– Disse er bra , selv om noen er litt småtørre . 
Den krydrede smaken på de spicy kyllingvingene er nemlig meget god , mener spisefølget . 
Det samme gjelder den tykke blåmuggostdippen til , samt de sprø grønnsakene , gulrot og stangselleri . 
Duck fries 
Lokalet er fylt med mange par og vennegjenger , og de fleste rundt oss spiser burgere . 
Det gjelder også et stort barneselskap , som enkelt overdøver bakgrunnsmusikken med både Billy Joel og Michael Jackson , ja selv Total Eclipse Of the Hart med Bonnie Tylor drukner i deilig barnelatter . 
Den andre forretten er også bra , men duck fries blir for slappe , selv de som ikke har fått saus over seg . 
Den salte retten har masse biter med mozzarella , røkt and og bacon . 
Andesausen er meget velsmakende , og porsjonen til 129 kroner er stor og mettende til å være en forrett . 
Mors kjøttbrød 
– Det er lett å skjønne hvorfor The Nighthawk 
Diner er populær , sier spisefølget . 
Du blir mett for noen hundrelapper , stedet er uformelt , og maten kommer kjapt på bordet . 
Nå har vi fått kjøttbrød til hovedrett , som smaker masse , men dessverre er noe tørt . 
Det samme gjelder potetpureen . 
Den har nok smør og melk i seg , men det virker som den har stått en stund uten å bli rørt i . 
Sausen smaker derimot meget godt , sammen med deilig stekt paprika , sopp og squash . 
Et stort pluss for veldig varm mat . 
Bra burger – Burgerne til Nighthawk synes jeg er veldig gode , skryter spisefølget . 
Vi har valgt The Nighthawk burger , som er saftig og full av smak . 
Salaten er sprø , tomaten velsmakende , og de hjemmelagde sylteagurkene er meget gode . 
Når brødet i tillegg er ristet og påført en god slump smør , det smaker som mammas brødterninger til tomatsuppen , er dette en klassisk og meget god burgerrett . 
Kjøkkenet byr også på sprø og gode søtpotetfries ved siden av . 
– Det er mye bra på den nye Nighthawk-avdelingen , men jeg synes originalen på Løkka er hakket hvassere matmessig , avslutter spisefølget . 
Matanmeldelsen : 
Gresk med bismak 
Nyåpnede Klimataria Taverna byr på mye godt , men også noen skuffelser . 
– Endelig har Oslo igjen fått en gresk restaurant , sier Bordvenninnen . 
Hun sørget da Zorbas , Plakha Athena og til sist Alexandria lukket dørene for flere år siden . 
– En storby skal kunne by innbyggerne på moussaka . 
Alexandria ved Holbergs plass ble erstattet av indiske IndiSpice , og her er det gastropuben Katedralen som har måttet vike for Klimataria Taverna . 
Stedet åpnet 1. februar , og lunsjtilbudet med gyros og nattmat fredager og lørdager har falt i smak hos folk som bor og jobber i nærheten , ut fra tips vi har mottatt . 
VI blir møtt med åpne armer av en svært hyggelig mann som viser oss til bordet , finner frem menyer og tar opp bestilling på drikke . 
De har Retsina , så vi bestemmer oss for å dele en flaske denne ettermiddagen . 
Stedet er godt besøkt , både av familier , eldre par og arbeidsfolk , som ser ut til å ta overtidsmiddagen her . 
– Hadde vi vært tidligere ute , kunne vi fått gyros i pita for 75 kroner , sier jeg . 
– De har så mye annet godt her , sier Bordvenninnen og bestiller gresk salat , pannestekt sopp og aubergine til forrett . 
Mange om bordene 
– Dere må prøve moussakaen . 
Den er veldig god , sier servitøren da vi spør om hovedrettene . 
– Ellers har vi miks grill og helstekt lam , men lammet må bestilles i forveien , fortsetter han . 
Bordvenninnen er fast bestemt på moussakaen mens jeg ber om gyros med svinekjøtt . 
Greske følelser 
Først får vi den greske salaten , deretter sopp og aubergine . 
– Det er mye å gjøre på kjøkkenet nå , unnskylder vår mann . 
Salaten er klassisk , med svarte oliven , agurk , tomat , rødløk , et stort stykke fetaost på toppen og masse olivenolje helt over . 
Soppen er helt grei , mens auberginen har fått et sting i stekepannen . 
Vi har også fått tzatziki og pitabrød ved siden , og med den syrlige Retsina-vinen får vi følelsen av å være i Hellas . 
– Rutete duker , blå stoler , kurver med grønnsaker , mur og tre er med på å skape den hyggelige atmosfæren , mener Bordvenninnen . 
Mmmmm : 
Moussaka 
– Er dere klare for mer mat ? 
Servitøren har det travelt med så mange gjester , men har hele tiden sørget for å komme forbi og forhøre seg om hvordan det smakte . 
– Moussakaen er akkurat som jeg hadde håpet på ! 
Kremet , med en varm kryddertone . 
Er det en snev av nellik her ? 
Jeg fikk i hvert fall en følelse av jul ved første smak , sier Bordvenninnen . 
Mine gyros er så som så : 
Deler av kjøttet er knusktørt , så jeg må bruke all tzatzikien . 
Vi har begge fått pommes frites og en syrlig kålsalat ved siden av , men likevel må jeg be om mer dressing til de siste , tørre slintrene . 
– Hør på servitøren 
– Det er dessverre slutt på noen av dessertene , men vi har yoghurt med honning og nøtter og kaffe , unnskylder servitøren . 
Vi er blitt ganske mette , så vi avslutter med kaffe og en flaske Mythos , et lyst og friskt gresk øl . 
– Jeg trodde gyros var en spesialitet her , men akkurat den retten holdt ikke helt inn , sier jeg . 
Bordvenninnen mener at hun var mer heldig med sin rett . 
– Det er akkurat som i gamle dager på Plakha Athena , der servitøren en gang nektet å servere oss souvlaki og mente vi heller skulle prøve noe annet . 
Neste gang får du høre hva de anbefaler , sier hun . 
Hyggelig atmosfære Vennlig service Take away / hjemkjøring 
Andre hyggelige spisesteder i nærheten Kolonialen : 
Franske fristelser ved Bislett La Sangria : 
Spanske spesialiteter ved Holbergs plass IndiSpice : 
Bra indisk ved Holbergs plass Olivia : 
Italienske godbiter i Hegdehaugsveien Ahaan : 
Uformell avdeling av thairestauranten Plah i Hegdehaugsveien 
Kunstnernes hus : 
God pizza ved Slottsparken 
Matanmeldelsen : 
Himmelsk på Cielito 
Det ekte mexicanske kjøkkenet har fått fotfeste i Oslo : 
Nye Cielito byr på mange autentiske godbiter . 
– Utrolig hva litt farger kan gjøre med et ellers ganske trist lokale , sier Bordvenninnen . 
Vi sitter i nyåpnede Cielito , som kan oversettes fra spansk til « et lite stykke himmel » . 
Menyen er inspirert av gatemat fra Mexico , samt at man vil skape opplevelsen av et marked i Mexico en søndagsmorgen og følelsen av å være på bestemors kjøkken . 
– Det er mye som frister her , sier Bordvenninnen . 
Vi har bestilt guacamole med hjemmelagede nacho-chips og studerer spisekartet . 
På Cielito tilbyr man fire ulike typer snacks / forretter , et utvalg tostadas , tacos , enchiladas og et par hovedretter sammen med to desserter . 
– Maten er hakket dyrere enn for eksempel Taco Republica og Tijuana , men vi får se hvordan den smaker , sier Bordvenninnen og bestiller tostada med tunfisk til å begynne med . 
– Jeg foreslår at dere bestiller alt på en gang . 
Det er mange her , og det kan ta tid på kjøkkenet . 
Derfor fyller vi på med tre typer tacos med svin , oksekjøtt og vegetar , enchilada med kylling og tostada med kaktus , sier servitøren . 
Saft suse , for en limonade 
Drikkekartet er enkelt : 
Her kan du få mineralvann , den mexicanske brusen jarritos og limonade . 
Vi deler en mugge Jamaica , som består av kokte hibiskusblomster som etterpå er søtet med litt sukker . 
Den er svært forfriskende og passer bra til den kremete guacamolen – som er overstrødd med granateplefrø og de knasende nachochipsene , så vi glemmer fort at man ikke serverer mexicansk øl til maten . 
– Jeg tror vi må bestille enda en omgang guacamole , sier Bordvenninnen . 
Lekker start 
Som servitøren lovet , får vi maten i flere omganger . 
Først kommer tostadaene med kaktus og tunfisk . 
Over de sprø bunnene ligger det store flak med tunfisk som igjen er toppet med strimler av sprøstekt løk . 
En liten snert chipotlemajones setter et lite sting uten å dominere , mens kaktussalaten med løk , koriander , ferskost og tomat ligger oppå et strøk stuede bønner . 
Dette er en svært lovende start . 
Godbitene rekende på en fjøl 
Nå får vi hver vår trefjøl med tre typer taco : 
To Al pastor – svinekjøtt med ananas , to med grillet portobellosopp og to med saftige stykker indrefilet toppet med mykstekt løk og kaktus . 
Rød og grønn chilisalsa hører med , og tausheten senker seg over bordet mens vi setter til livs de små godbitene . 
– Dette er så autentisk som det kan få blitt i Oslo , mener Bordvenninnen , og servitøren forteller at kjøkkensjefen har erfaring fra restauranter i Mexico City . 
Det er vanskelig å kåre en favoritt , men Bordvenninnen vil gjerne ha enda en runde taco al pastor med guacamole ved siden etter at vi har spist siste rett fra vår første bestilling : 
Enchiladas med langtidsstekt kylling , som detter fra hverandre ved første tygg og er toppet med ost og rømme . 
Gir mersmak 
Vi har fått mer enn nok mat , men blir enige om å avslutte med en rispudding på deling . 
Den har en myk , deilig konsistens , og frukten piffer opp etter flere runder tortillaer og spicy tilbehør . 
Sluttsummen kommer på rundt tusenlappen , noe vi anser for en grei pris for maten vi har fått . 
– Dette er milevis unna fredagstacoen . 
Hit kan vi dra hver dag , sier Bordvenninnen på vei ut døren . 
Vi har også til gode å prøve både ceviche og hovedretter , så et gjenbesøk vil nok ikke ligge så altfor langt frem i tid . 
Andre gode mexicanske 
Restaurantanmeldelse : 
Her vil man flytte inn 
Man blir lykkelig av å spise på Brasserie France . 
– Byens hyggeligste og mest stemningsfulle spisested ? spør spisefølget . 
Vi har fått plass i 1. etasje hos Brasserie France , et sentralt beliggende restaurantlokale i fire etasjer i Øvre Slottsgate 16 . 
Her startet de opp med legendariske D ’ Artagnan og A Touch of France i 1979 og har siden holdt det gående med klassisk fransk brasseriemat . 
Slik får du stamkunder 
En stor del av suksessen til Brasserie France er uten tvil servicen . 
Her har de alltid hatt flinke og erfarne servitører som byr på seg selv , slik at man får følelsen av at de er der for deg . 
Kombinasjonen av god service og et erkefransk og sentralt lokale gjør at dette er et av stedene med flest stamkunder i Oslo . 
Menyen byr på veldig mye forskjellig . 
11 forretter , østers , 10 hovedretter og et skalldyrplatå , som man må bestille i forkant . 
Brasserie France har også dagens 3- eller 4-retters meny og et brukbart utvalg viner fra Frankrike . 
Det eneste vi savner , er vinforslag til de ulike rettene . 
Mye av menyen er fast , så her kunne man kommet med flere vinforslag i ulike prisklasser til hver rett . 
Nydelig tartar 
Etter 15 minutter kommer servitøren med forrettene . 
Skal man spisse servicen mer , må man huske hvem som har bestilt hva og presentere rettene ordentlig . 
– Denne kombinasjonen her er knallgod ! 
Spisefølget er meget fornøyd med laksetartaren med en blanding av røkt og rå laks . 
Den salte tartaren er supplert med en god pepperrotkrem med litt sennep på toppen , nydelige , sødmefulle og hvite asparges og noen mindre primører – vårens første grønnsaker . 
En god rett både på smak , konsistens og balanse . 
Lun og rennende ost Den andre forretten er et av få vegetartilbud på spisestedet – en enkel salat med grillet chèvre . 
Salaten er utrolig frisk og god , chèvren lun og rennende , og de tynne og sprø delikatessebønnene er et godt supplement . 
I tillegg følger det med nydelige kirsebærtomater for å tilføre retten sødme . 
Nok en god rett hvor alle smakene trer fint frem . 
Røye på kroken – Smakte maten ? 
Servitøren er raskt på plass for å hente tomme asjetter og fylle opp vannglass . 
Rundt oss er stemningen god , med mye jobbfolk og bord med to vennepar som er ute og koser seg . 
Etter en passelig pause er hovedrettene klare . 
Vi har begge valgt fisk – en fra den faste menyen , samt dagens fiskerett . 
– Nydelig ishavsrøye ! 
Det lyserøde kjøttet er fast og fint , og den skinnstekte fisken har en søtlig smak . 
Oppå fiskeryggen ligger et par sprø og gode asparges og syltet løk , mens røyen hviler på faste og gode stuede poteter . 
Fiskeretten bader i en smaksrik sjøkrepssaus , som ikke blir for dominerende . 
Hummerfisk 
Den andre hovedretten byr på brosme , en fisk i torskefamilien . 
Kjøttet er meget fast , perfekt varmebehandlet og har en skalldyrsmak , nesten som hummer . 
Fisken har selskap av sprø asparges , stekte poteter , en frisk hollandaise , samt en fyldig kjøttkraft , som supplerte hollandaisen på en flott måte . 
I tillegg er det flere primører – mest små , smakfulle gulrøtter . 
Say cheese ! 
– Vi kan ikke gå herfra uten å smake på oster eller dessertvognen . 
Spisefølget ser bort på den overfylte dessertvognen , en av stedets spesialiteter , men vi velger et utvalg av husets oster . 
170 kroner for seks oster , nøttebrød , fikenkompott og valnøtter i rødvin er en grei pris på et ellers nokså dyrt sted . 
Ostene er meget gode , spesielt en vellagret Comté og en nesten rennende Camembert . 
– Det er gøy at mange av Oslos brasserier holder en bra standard , og Brasserie France er definitivt blant byens beste sammen med Brasserie Ouest og Chez Colin . 
Hit vil man fort tilbake . 
Restaurantanmeldelse : 
Nydelig brasseriemat 
Lokalet er anonymt , men maten skinner på Le Benjamin . 
– Legosaftis , fiskelollipop og is-iglo med legosjokolade . 
Jeg skjønner godt at det er en del barn her , sier spisefølget og leser gjennom menyen . 
Vi har labbet opp de få trinnene til Le Benjamin nederst på Grünerløkka og fått et fint bord ved vinduet . 
Det er som vanlig stappfullt i lokalet . 
Brasseriet er blitt veldig populært i Oslo og har opparbeidet seg mange stamkunder . 
Forny vinkartet ! 
– De har alltid hatt et veldig enkelt interiør her . 
Jeg synes både Brasserie France og Brasserie Blanche oser mer av Frankrike og brasseriefølelsen . 
Det hyggeligste er at man kommer rett på baren og ofte blir møtt med et hallo med en gang innenfor døren . 
Menyen byr på mange klassikere og en imponerende vinliste , men her burde man ta grep for å fornye seg . 
De endeløse listene med viner fra Burgund , Bordeaux og andre vinområder tar livet av folk som skal prøve å finne noe til maten . 
Begynn med et fargerikt kart over de ulike vinområdene og gå ned på antall viner . 
Skriv heller ned hvilke retter den ulike vinen passer til eller ha tre vinanbefalinger under hver rett i ulike prisklasser . 
Få bort det ugjestmilde skryteleksikonet . 
Enkelt og velsmakende – Nydelig forrett , skryter spisefølget . 
Etter 15 minutters ventetid ankommer forrettene , og en råmarinert rødspette innfrir forventningene . 
Den er pyntet med avrugakaviar , dill og syltet agurk , samt stangselleri for å gi de bløte fiskebitene etterlengtet tyggemotstand . 
Det er friskt , salt og syrlig , men porsjonen er veldig liten og metter minimalt . 
Den andre forretten byr på grønne asparges blandet med biter av egg og gressløk og en deilig og fyldig beurre blanc – den franske , klassiske smørsausen . 
De franske aspargesene er sprø og gode og litt småbitre på smak . 
En enkel , men velsmakende forrett . 
Meget bra service 
– Smakte det ? 
Servitøren ser forventningsfullt på oss . 
Le Benjamin har skjønt hvordan man skal beholde gjestene sine , og servitørene er både hyggelige , oppmerksomme og kommer med anbefalinger på både mat og vin . 
Vi nyter edle dråper fra Loire av den gode produsenten Didier Dagueneau , en herlig Pouilly Fumé Buisson Renard 2014 , mens vi venter på hovedrettene . 
Nydelig entrecôte Hovedrettene , både entrecôte og ishavsrøye , innfrir forventningene . 
– Entrecôten er en av Le Benjamins signaturretter , og det møre kjøttstykket serveres « medium rare » , akkurat som jeg ønsker , sier spisefølget . 
Kjøttet har følge av en meget luftig hvitløkskrem , små sprøstekte potet-terninger og en herlig tykk bordelaise-saus som runder av smaksopplevelsen . 
Dagens fisk er også vellykket . 
Filet av ishavsrøye står på menyen , og her blir den servert med grønne tomater , linser og vongole . 
En overraskende og nydelig kombinasjon av søtlig og fet ørret , salte skjell og sprø , friske tomater . 
Litt for kalde oster Le Benjamin har alltid hatt et meget bra utvalg med oster , og man kan ikke forlate det franske spisestedet uten å prøve noen . 
Ostebrikken har et stort spenn , der spesielt en deilig brie innfrir . 
Roqueforten er litt for fast , og flere av de andre kunne med fordel vært lenger ute av osteskapet . 
– Le Benjamin serverer veldig enkel og god , klassisk mat , men jeg synes Brasserie Ouest serverer bedre og mer avansert mat , og Brasserie France og Brasserie Blanche har et mer stemningsfullt lokale . 
Restaurantanmeldelse : 
Albert er ikke din bestevenn 
Du blir mett , men Albert bistro er ikke stedet du går til på grunn av maten . 
– Er det blitt bedre eller dårligere mat på Aker brygge de siste årene ? spør spisefølget . 
Mange stayere som Louise , Sorgenfri , Lekter ’ n , Beach Club , Big Horn Steak House og Lofoten holder ut fortsatt , men det er også kommet mange nye de siste årene - som Asia , Jamie ’ s Italian og Burger Joint . 
Vi har tuslet inn på en halvgammel klassiker som skiftet kjønn for noen år siden fra Albertine til Albert . 
Franske toner – Hjertelig velkommen ! 
Servitøren er kjapt ute med å gi oss et bord og kommer raskt med menyer . 
Deretter blir vi glemt en stund før en annen servitør kommer for å ta imot drikkebestillinger . 
Albert bistro er et spisested i svarte og hvite farger , med mange franske motiver på veggene og fransk musikk fra høyttalerne . 
Akkurat nå synger Marc Lavoine om en apekatt i Je descends du singe . 
Gi oss tallerkener ! 
– Det ser latterlig ut ! 
Ikke maten , men serveringsfatene , ler spisefølget . 
Trefjøler og skiferplater har herjet mange restauranter de siste årene , og forretten med carpaccio ligger på en skiferplate oppå en trefjøl ! 
Ikke rart folk har startet gruppen « We want plates » . 
Det rå oksekjøttet er litt kjøleskapskaldt , men smaken bra med ulik salat , kapers , syltet løk og trøffelmajones . 
Friskt , salt og syrlig og en brukbar mengde mat til 149 kroner . 
Kom med anbefalinger Den andre forretten er grei , men det søtlige kamskjellet er stekt litt for lenge og burde hatt noe krydder på seg . 
Blandingen med ertepuré , urter og bacon er derimot meget vellykket , og porsjonen er mettende . 
– Informativ vinmeny , sier spisefølget . 
På baksiden av spisemenyen er all drikken presentert . 
Her har Albert et fint kart over Frankrike med de fleste vinområdene . 
Skal man gjøre noe enda bedre , hadde det vært smart med vin- eller ølanbefalinger til de ulike rettene , særlig siden menyen stort sett er den samme året rundt . 
Salttungt 
Servitøren kan ikke noe om vinen de har , men er hyggelig og scorer mye på sjarmen . 
Vi har plukket ut en flaske Bordeaux til hovedrettene , en Ch. La Louvière 2010 , som er priset til 2,5 av polpris . 
– Litt skuffende lammerett , sier spisefølget . 
Lammekjøttet er veldig fett , og vi har spist både mørere og mer smaksrik lammekarré tidligere . 
Her er tilbehøret det beste , med en luftig og salt potetpuré , smaksrik rosmarinsaus og sprø grønnsaker . 
Retten blir i overkant salttung , 285 kroner er i overkant dyrt , men det er mye mat . 
Dyr entrecôte 
Lokalet er denne kvelden fylt med par og familier som er ute og koser seg , og stemningen er god i det halvfulle lokalet . 
Den andre hovedretten innfrir heller ikke . 
Entrecôte til heftige 355 kroner bør være blant byens beste , men det løvtynne kjøttstykket vi får servert , holder ikke mål . 
– Det er nesten ikke vits i å spørre hvordan man vil ha den stekt , siden den blir gjennomstekt etter kort tid i pannen , sier spisefølget . 
Den syltede løken til er i det minste god , og også her får vi sprø , deilige bønner til . 
Saftige pommes 
Anna har en bra dose smør i seg , men er dessverre lunken , nesten kald , når den blir servert . 
Det beste er uten tvil den deilige Bordeaux-vinen som står godt både til lammekjøttet og entrecôten . 
Steinharde oster 
– Jeg synes det er blitt noe bedre på Aker brygge den siste tiden . 
Jamie ’ s Italian er bedre enn Jacob Aall , og Ling Ling og Delicatessen er best av alle stedene her . 
Vi avslutter med et ostefat til 155 kroner , men Albert må huske å ta ut ostene av kjøleskapet . 
Nå er både brie , roquefort og comte steinharde . 
Albert bistro byr på en hyggelig kveld , men må heve nivået på kjøkkenet . 
Restaurantanmeldelse : 
Må legge seg i hardtrening ! 
Spisestedet Grønland Gym må trene mer . 
– Tre kroner i minuttet for å spille dart ? 
Tuller de ? 
Vi har ankommet Grønland Gym , som har tatt over lokalene etter Vognmand Nilsen på Teaterplassen . 
Inne er det gjennomført med mange gjenstander fra gymsalen : 
Alt fra svingstang og bøylehest til ribbevegger . 
Nesten alle nyåpnede steder har et spillalternativ , og her er det shuffleboard , bordtennis og dart – alt til tre kroner minuttet . 
Pilkast har vi aldri betalt for før i Oslo . 
Hjelp , vi er på uteservering ! 
Vi har satt oss ute i solen på den hyggelige Teaterplassen – et flott og bilfritt område med lekestativ i midten hvor barn kan herje fritt . 
– 15 minutter ! 
Hva holder servitørene på med ? undrer spisefølget . 
Det er ikke helt fullt på uteserveringen , men servitørene har ingen snøring på hvem som tar hvilke bord . 
Etter nye fem minutter får vi heldigvis tak i en av dem og får bestilt to iskalde øl . 
Forhåpentlig er ikke Grønland Gym representativ for hvordan det blir på årets uteserveringer – men vi er spent på de neste månedene . 
Menyen er meget enkel og består av kjente retter som burger , kyllingsalat , blåskjell , stekt laks , tartar , ost og skinke . 
Slitsom planke 
Vi startet måltidet med å dele en såkalt « gymplanke » , som består av skinker , ost , oliven , brød og aioli . 
Artig at man kobler interiørtemaet med navn på retter , men hvorfor ikke komme ut med en planke ? 
Nå ligger maten på en firkantet – ja , du gjettet riktig – skiferplate . 
– Dette var skuffende ! 
For 275 kroner hadde jeg forventet mye bedre mat , sier spisefølget . 
Västerbotten-osten smaker meget godt , grønne oliven og aiolien får godkjent , og en oksehaleterrin smaker mye . 
Dessverre er spekeskinken altfor salt og tørr , chorizoen tam , spekepølsen anonym , og hva kokken har gjort med pommes fritesen , vites ikke . 
– De er utrolig oljepreget , myke og rare på smak . 
Er de blitt varmet opp igjen ? 
Dette holder ikke ! 
Lunken mat Servitørene fortsetter med sløve leveringer . 
Det er ingen nummer på bordene , og servitørene labber rundt med maten og spør hvem som skal ha hva . 
En annen ting er organiseringen av maten når den er ferdig . 
Vi har satt oss inne , grunnet mørke skyer på himmelen , og har god oversikt over kokkene . 
Her ser vi at maten blir stående lenge på kjøkkenbenken før den bæres ut til gjestene . 
– De har heller ikke varmelamper over maten , og det fører til lunken mat når servitørene endelig finner ut hvilket bord maten skal til . 
Det gjelder også oss . 
Stiv nakke Hovedretten består av svinenakke med BBQ-saus og kremet potetsalat . 
Den later ikke til å blitt stekt så lenge som ønskelig . 
Til gjengjeld er den stekt nok til å ha blitt tørr , noe som også skyldes for lite marmorering – slik svinenakke ofte er . 
Kjøttet er ganske kaldt fordi det er lagt oppå en kald potetsalat , og fordi maten blir stående på disken en stund uten noen form for varme . 
BBQ-sausen har fint sting , men potetsalaten med løk og purre er for dvask , har for mye smak av sennep , og er dårlig balansert . 
Hardstekt burger Bortsett fra gymrommet er spisestedet meget enkelt innredet . 
Stoler , bord og sofaer er kjøpt på loppemarked . 
Det er en uformell og hyggelig stemning her , og lokalet har store vinduer mot gaten og den store uteserveringen . 
– Det står at burgeren skal stekes medium pluss i menyen , men denne er well done og vel så det , sier spisefølget . 
Den mangler krydder og saftighet , brødet er tørt og ikke varmet , men coleslawen er god og porsjonen stor . 
Pommes fritesen til burgeren er litt mer sprø enn de som kom til gymplanken , men også disse er veldig myke og oljede . 
– Grønland 
Gym er et hyggelig sted å ta en øl hvis du får tak i en servitør , men maten kan du ta et annet sted . 
Matanmeldelsen : 
Kostbar idyll på Lille Herbern Lille Herbern er et perfekt sted å prise Oslo-sommeren . 
Men selv priser de den litt vel høyt . 
– Tenk , jeg har bodd i Oslo i årevis og ikke ant at dette eksisterte ! 
Caroline går storøyd i land fra skyssbåten , snur seg sakte og tar inn hele lille Herbern i et 360 graders sveip . 
Båthavnen med master og slående tauverk , øya med svaberg og frodige trær , de storslåtte strandeiendommene på den andre siden av sundet , det røde lille huset hvor vi snart skal skåle for sommeren som garantert kommer . 
Aftenposten har derimot vært på sommerrestauranten flere ganger , sist for to år siden , da resultatet etter en nydelig ettermiddag i solen ble en blank femmer og et kjærlighetsbrev av en anmeldelse . 
Derfor Caroline , altså . 
Vi måtte ta med noen som kan se Lille Herbern med øyne som ikke allerede er sløret av sommerforelskelse . 
Sjøfuglbeskyttelse 
Så tidlig i sesongen er det flere ledige bord på terrassen til det røde huset ved sjøkanten , og siden maivinden fortsatt bærer med seg minner om neglesprett og snø , velger vi ett som er trukket litt inn fra stakittgjerdet mot sjøen . 
En blid , svensk servitør kommer med menyen som selvfølgelig er like maritim som resten av stedet . 
Skalldyrplatå , fiskesuppe , grillet sjøkreps , blåskjell og reker . 
Men hva betyr « Out of stock » som står stemplet i rødt på flere retter ? 
Det er tidlig i sesongen , men med så fine værmeldinger er det litt irriterende at kjøkkenet allerede er gått tom for råvarer før kl. 17 en fridag . 
Der røyk både løyrompastaen og den grillede sørstatskyllingen Caroline hadde lyst på . 
Hun velger fish and chips i stedet , mens Willie vil ha fiskesuppe . 
Jeg ber om blåskjell med chili , men da kan servitøren fortelle at de er tomme for det også . 
Jeg fristes litt av Herberns hamburger , men jeg tror bare ikke at det er oppfunnet en burger som er verdt 225 kroner . 
Det blir fiskesuppe på meg også . 
Servitøren kommer kjapt tilbake med iskald rosévin ( til tre ganger polpris ) , en flaske med vann og en papirpose med oppskåret pariserloff – det siste er sikkert et smart trekk mot nærgående sjøfugl . 
Ut mot havet 
Vi forteller Caroline om hvordan det fungerer her ute , at seilforeningens medlemmer har terrassen på forsiden for seg selv , og at hvis det er fullt på uterestauranten , skriver man seg opp på tavlen og henger i den hyggelige baren til det blir ledig bord . 
Videre at dekorasjonen på veggen ved grillen , bjelker av rekved med årstall og streker risset inn , hverken viser soldager eller åpningsdager , men antall båter som er gått på grunn i bukten utenfor restauranten . 
Hun elsker det . 
Hun fryder seg over utsikten , København-båten som siger sakte forbi i solgangsbrisen , gjessene som snatrer borte på stranden , en liten pjokk som har fått låne redningsvest og leker i fjæresteinene nedenfor mor og fars bord ved stakittgjerdet . 
Som vi skrev sist vi var her , Lille Herbern er virkelig sommer rett i kroppen . 
Det er også den rosa , deilige suppen vi får i romslige boller . 
Resirkulerte skalldyr 
– Denne er ikke laget på pose , sukker Willie . 
Suppen inneholder garantert gjenbruk av reke- og sjøkrepsskall – en slik utpreget skalldyrsmak får man bare av skikkelig kraft som er jevnet med ordentlig fløte . 
Oppi er det fisk , blåskjell og mengder av julienne-grønnsaker som fennikel , gulrot og løk . 
Caroline blir også superbegeistret for sin fisk , som er kritthvit og saftig i tynn , sprø og gyllen deig . 
Men chipsen ? 
På Lille Herbern serveres fish and chips med tartarsaus , bønnesalat og ovnsbakte poteter ... 
– Ja , det är inte fel . 
Det står så i menyn , sier servitøren da hun svinger innom med mer vann . 
Men det gjør det faktisk ikke , ser vi da vi sjekker dessertkartet litt senere . 
Det står friterte poteter . 
Men skitt , la gå . 
Caroline er så betatt av stedet at hun ikke bryr seg . 
Dessuten skal hun ha limeterte med marengs til dessert . 
Tre bringebær gjør ingen sommer 
Men selv hun reagerer litt på den lille , tørre kaken til 125 kroner . 
Den har noen marengssmuler , ja , men bunnen er ganske seig , og tre bringebær på en krem som langtfra smaker lime , gjør faktisk ingen sommer . 
Willie og jeg har fått dyr og ganske dårlig traktekaffe og hver vår jordbærmousse med kakesmuler og bær . 
Den er helt OK , men heller ikke verd 125 kroner . 
– Det virker som om Lille Herbern kanskje satser litt for mye på at gjestene kommer for stedet og ikke reagerer på at maten ikke alltid er verd prisen , sier Willie . 
Jeg er ikke uenig der jeg sitter med fergebilletten i hånden . 
Den lille overfarten fra fastlandet – 30 meter – koster 35 kroner . 
Det er jo ikke all verden . 
Men det er ganske betegnende for kostnadsnivået på Oslos vakreste lille sommerøy . 
Idyllisk Maritimt Sjømat Andre sommerrestauranter Solsiden ved Akershuskaia . 
Lekkert , dyrt og utpreget sommerlig . 
Ingierstrand Bad . 
Funkisperle med stor uteservering . 
Hukodden Strandrestaurant på Bygdøy . 
Oslos beste solnedgang . 
Restaurantanmeldelse : 
Byens beste blåskjell 
Tjuvholmen Sjømagasin byr på nydelig sjømat . 
– Er dette byens beste sjømatrestaurant ? spør spisefølget . 
Oslo har fortsatt altfor få rendyrkede fisk- og skalldyrrestauranter , og i fjor forsvant også ypperlige Mares på Frogner . 
Tjuvholmen Sjømagasin ligger flott til på Tjuvholmen , med store vinduer mot Astrup Fearnley Museet , fin uteservering og egen fiskebutikk . 
Selve lokalet er stort og åpent , men gir litt åpent kontorlandskapsfølelse – hvis du da ser bort fra det gigantiske vinskapet . 
– Meget fristende og innholdsrik meny , skryter spisefølget om både vinlisten og alt av fisk og skalldyr . 
Smart oppdeling 
Vi starter med et glass champagne , men på et sted som satser så mye på vin , er det merkelig at man ikke forteller hvilke bobler man har i glasset . 
Fra menyen har vi valgt et fristende skalldyrfat til 795 kroner pr. person , og etter 30 minutter kommer servitøren ut med første servering . 
– Veldig bra at man deler opp skalldyrfatet med en kald og en varm servering . 
Det gjør at råvarene holder seg varme , at måltidet varer lenger , samt at man får en behagelig pustepause i all maten . 
Tørre krabbeklør 
Tunfisktartaren smaker nydelig . 
Små biter bader i en syrlig saus , vakkert plassert i et kamskjell med spirer på toppen . 
Østersen blir servert naturell , og Fine de Claire No 3 smaker av deilig sjø . 
Rekene er ferske og gode og blir plassert på ulike typer brød med majones eller aioli . 
– Snøkrabben er også saftig og god , men hvorfor serverer et så bra sted tørre krabbeklør , undrer spisefølget . 
Dette er et gjentagende problem hos flere restauranter . 
Man ønsker å vise mangfoldet av skalldyr og serverer opptinte krabbeklør . 
Norge har jo så mye å by på at man bør vente til rødkrabbene er i sesong om noen måneder . 
Vinpakker i ulike prisklasser 
Vi nyter en himmelsk Louis Roederer Blanc de Blancs 2009 , en fyldig og frisk champagne som varer en evighet i munnen . 
Sjømagasinet har et enormt utvalg av vin . 
Det er bra at de tilbyr vinpakker i ulike prisklasser for de vininteresserte . 
– Da er det klart for den varme serveringen , forteller servitøren , og her får man vann i munnen . 
På et stort fat ligger masse sjøkreps og en hummer rundt en gryte med blåskjell . 
Servitøren fyller på med mer aioli , brød og majones før vi går i gang med knekker og gaffel . 
Sjøkreps – hummer 1–0 
Vi starter med sjøkreps , sterkt anbefalt av vår servitør , og de innfrir virkelig . 
Tjuvholmen Sjømagasin griller mye av sjømaten sin , og sjøkrepsene tåler godt den sterke varmen . 
De er sødmefulle og saftige og mye bedre enn den amerikanske hummeren ved siden av . 
– Hvis folk skal slå på stortrommen , ville jeg heller kjøpt sjøkreps enn hummer . 
De er lette å varmebehandle og blir alltid saftige og gode , mener spisefølget . 
Blå oase Kveldens store vinner er likevel blåskjellene . 
Den er lenge siden vi har spist så saftige og gode blåskjell . 
De ligger i en utrolig velsmakende kraft laget med både fløte , løk og en liten mengde chili . 
Når gryten er tom for blåskjell , bruker vi den store serveringsskjeen til å slurpe i oss restene i bunnen . 
– 795 kroner er mye for et måltid , men her får du stort sett førsteklasses råvarer og blir stappmett . 
Det er bare Solsiden restaurant og restaurant Fjord som klarer å matche denne sjømatrestauranten i Oslo , avslutter spisefølget . 
Restaurantanmeldelse : 
Slå et slag for Colonel Mustard Den populære gastropuben på Alexander Kiellands plass har utvidet lokalene og freshet opp menyen . 
Men det fineste er fortsatt uteserveringen . 
– En pub som skal være byens beste på spill , kunne jo ikke fortsette uten å tilby shuffleboard , sier Willie etter å ha kikket inn i gastropubens ene nye fløy , et avlangt rom der det syv meter lange spillbordet dominerer gulvplassen . 
Til høyre for det , trapp ned til Colonel Mustards nye stolthet som åpnet nå i mai , den store kjelleren med scene og plass til flere hundre gjester . 
I den andre enden av det romslige lokalet er det også et nytt rom , en liten avdeling for dart . 
Alt det nye glir fint inn i pubens eklektiske stil , der alle ledige hyller i hovedrommet er stappfulle av brettspill . 
Han gjorde det på kjøkkenet Navnet Colonel Mustard forplikter , noe både ansatte og gjester ser ut til å ta på dypeste alvor . 
Navnet er hentet fra detektivspillet Cluedo , der hele leken går ut på å gjette hvem som har myrdet DR Black , hvor og på hvilken måte . 
Kjennere av Cluedo skjønner umiddelbart ordspillet på servitørenes T-skjorter « I did it in the kitchen with a knife » . 
Også en solblank kveld har folk søkt seg inn i det dunkle , kjølige for å spille brettspill . 
Men de fleste sitter ute i kveldssolen , dette hjørnet av Alexander Kiellands plass har sol mye lenger enn noe sted på Grünerløkka . 
Menyen byr på enkel og moderne pubmat , selvfølgelig burgere og fish ’ n ’ chips , men også mer spennende ting som kyllingsalat med quinoa , pokébolle med marinert laks og koreanske kyllingklubber . 
Deilig å sløve i skyggen 
Det siste er åpenbart populært , det står svarte skåler på annethvert bord under løvtrærne denne ettermiddagen . 
Vi bestiller én på deling til forrett , sammen med et glass pils til Willie , og et glass Soave til meg . 
Det kan være varmen , eller en lang , hektisk dag som går mot slutten , men servitøren vår går så vidt for halv maskin . 
Vi følger ham med blikket da vi venter på drikken , det går så tregt , så tregt . 
Bedre å snu seg og se på folkelivet i stedet . 
De friterte kyllingklubbene serveres glovarme med koreansk grillsaus , sesamfrø og koriander – og våtservietter . 
Det er noe ordentlig klin å spise . 
Men de er saftige , spicy og utrolig gode . 
Perfekt småmat til et glass øl . 
Helt uten avispapir 
– Så deilig å få maten på en tallerken , og ikke på et brett , i avispapir eller i en kurv ! 
Willie ser ned på en lekker utgave av fish ’ n ’ chips , ett stort stykke gyllen innbakt fisk , pent stekte poteter og lysegrønn ertepuré på en blekgrønn stengodstallerken . 
Han forsikrer om at det smaker akkurat like godt som det ser ut . 
Min kyllingsalat er også en smaksopplevelse . 
Varme biter av grillet kyllingbryst , quinoa , rødløk , tomat og edamamebønner overstrødd med revet Västerbottenost , kombinasjonen er mettende og veldig velsmakende . 
I det hele tatt er det ikke bare spillkonseptet som tas seriøst på Colonel Mustard , der også menyens retter har oppfinnsomme navn hentet fra Cluedo . 
Kjøkkenet er minst like dedikert til sin oppgave : 
Pubmaten er forseggjort , kreativ og overraskende god . 
Men det frister ikke å sette i gang den slitne servitøren med flere oppgaver , så i stedet for å avslutte med dessert , går vi for en is på veien hjem i stedet . 
Han har nok med å finne frem regningen og betalingsautomaten . 
Men det gjør ikke så mye på en sånn deilig plass en sånn deilig dag . 
Og vi kommer til å komme tilbake , enten for å sløve under de store trekronene , eller for et brettspill innendørs når høstvindene suser . 
Andre gastropuber Nydalen bryggeri og spiseri . 
Kåret til Oslos beste flere ganger . 
Grünerløkka brygghus . 
Gjennomført engelsk stil . 
Amundsen bryggeri og spiseri ved Rådhuset . 
Har nettopp fått stor uteservering . 
Restaurantanmeldelse : 
Vaaghals er bedre enn noensinne Vaaghals byr på nydelig mat og topp service i Bjørvika . 
– Er dette den fineste restauranten i Barcode-rekken sammen med Nodee ? 
Spisefølget har satt seg ned på uteserveringen til Vaaghals , hvor solen fortsatt varmer , til tross voldsom byggevirksomhet over gaten . 
Dronning Eufemias gate ser helt annerledes ut enn forrige gang vi spiste her , men restauranten er den samme . 
De har mange spennende retter på Vaaghals , men hvis du har vært her tidligere og ikke ønsker dagens syv- eller åtteretters meny , er det ikke så mye å velge mellom . 
Restauranten åpnet dørene i 2014 , og konseptet har alltid vært at man skal dele maten . 
Vi starter med klassikeren « nevemat » mens vi nyter en mineralsk Michel Turgy Réserve Selection Blanc de Blancs , en rimelig og god champagne med meget frisk syre . 
Hjemmelaget skinke « Nevemat » består av en trefjøl med skinke , en pose med brød , sennepsmajones og to surdeigvaffelhjerter . 
– Gode , myke vafler med syltet reinsdyrhjerte og en klatt rømme på toppen , mener spisefølget , som likevel synes skinken er det aller beste . 
Vi tar ut godt surdeigsbrød fra papirposen og legger på hjemmelagd skinke . 
Den er rik på smak , har hengt en stund i modningsskapet til Vaaghals , og det er masse av den . 
165 kroner for denne deleretten er et røverkjøp . 
Det er også med deilige flatbrød fra Toten . 
Suverene servitører 
Servitørene har en utrolig god dag på jobben . 
De er veldig til stede uten å være for masete , de kommer med tips og er særdeles hyggelige . 
Det er lenge siden vi har fått så bra service på en restaurant i byen . 
– Ja , da er det klar for rødbetgravet laks , forteller servitøren og setter et fat foran oss . 
Det smaker meget godt ! 
Her er fargesterke gule beter med sin milde smak , kombinert med den salte fisken som har badet i sødmefulle rødbeter . 
For å gi retten et knasende innslag er det med mye sprø jordskokkchips , og både pepperrotmajones og revet pepperrot gir retten et piff , uten å bli for skarp . 
Betene er i overkant dominerende , det kunne vært mer laks , men smakene er meget gode . 
Portugisiske dråper 
Vi har fått anbefalt en portugisisk vin , og Soalheiro Primeras Vinhas Alvarinho 2016 er fin til fisken og betene . 
Den er laget helt nord i Portugal , i Vinho Verde i Minho-distriktet , og er en meget frisk vin laget på alvarinhodruen . 
Det er helt fullt på uteserveringen , mens det er nesten tomt inne i restauranten . 
Har man først fått strålende sommervær , må man benytte sjansen . 
Etter 20 minutter kommer kveldens siste rett , nok en klassiker hos Vaaghals – tørrhengt entrecôte fra Førde . 
Fantastisk entrecôte – Fantastisk kjøtt ! 
Spisefølget tar nok et stykke av den rosa delikatessen . 
Entrecôten smaker utrolig mye , er meget mør og hviler på sprø aspargesbønner . 
Kjøttet er godt krydret og blandes med karamellisert løk , syltet løk , flere sprø jordskokkchips og en fabelaktig god rødvinssjy iblandet beinmarg . 
Alle smakene trer fint frem , samtidig som det tørrhengte kjøttet får spille hovedrollen . 
De har i tillegg med en luftig og god potetpuré . 
Retten koster hele 490 kroner , men da får du en gigantisk porsjon . 
Vi nyter hvert vårt glass Volpaia Chianti Classico 2015 , en fyldig italiener som har godt integrerte tanniner og er en fin match til entrecôten . 
– Hit må man ta med utenlandske turister slik at de kan smake på gode norske råvarer . 
Vaaghals begynner å bli en klassiker i Oslo og har aldri vært bedre enn nå . 
Restaurantanmeldelse : 
Ingen lovbrudd på Justisen Justisen restaurant gjør det enkelt og godt . 
– Rosa i midten ? 
For et spørsmål ! 
Tror de at de kan komme rekende med kald mat til oss ? 
Nei , her skal det være gjennomstekt , og vel så det ! 
De to mennene på nabobordet har mye på hjertet denne kvelden , og klare meninger om hvordan kjøttet skal stekes . 
Justisen ble pusset opp for knappe tre år siden og byr i dag på klassiske bistroretter med « en original tvist for å gjøre det mer spennende » . 
Justisen Adresse : 
Møllergata 15 . 
Tlf. 22422472. 
justisen.no 
Hva vi spiste : 
Kamskjell , tartar , wienerschnitzel og torsk . 
Hva det koster : 
Forretter 95–185 kr . Hovedretter 185–285 kr . 
Dessert 95 kr . 
Hvem passer det for : 
Små og store vennegjenger . 
Fint før konsert på Rockefeller / Sentrum scene . 
Vegetarretter : 
Blomkålsuppe til forrett . 
Hjemmelaget tagliatelle til hovedrett . 
Rullestolvennlig : 
Nei . 
Lydnivå : 
Mye lyd når det er fullt , men ikke ødeleggende for stemningen . 
Innsidetips : 
Bra sted å møtes etter jobb . 
Flott bakgård . 
Miljø : 
4 Meny : 
4 Mat : 
4 Service : 
5 Verdi for pengene : 
4 21 av 30 poeng 
Enkle , gode retter Hyggelig service Stemningsfullt lokale 
Ja , burger her også Lokalet er innredet med trebord og mørke stoler , lysekroner , sjakkmønstret gulv og masse bilder på veggene . 
Kong Olav henger over en arbeidsbenk som er litt irriterende i det hyggelige lokalet . 
Kassaapparat med lys , en Ipad på veggen og et grelt lyst fra vinskapet burde vært plassert et annet sted . 
– Menyen er ikke så omfattende , men rettene kler det ærverdige stedet godt , mener spisefølget . 
Jålete retter kan man spise andre steder , her vil man ha enkle , gode retter som metter godt – wienerschnitzel , konfitert andelår og burger . 
Berre ein liten persillekvast 
– Da er det klart for forretter , sier den meget tilstedeværende servitøren . 
De tre store kamskjellene smaker ikke så mye , kommer nok fra frossenpose , men er både fint stekt og godt krydret . 
De ligger oppå en irrgrønn persillerisotto som har fin tyggemotstand og en deilig syrlig smak av litt sitronskall . 
145 kroner er ikke billig for en forrett , men dette er mye og mettende mat for pengene . 
Et stort pluss for en glovarm tallerken . 
Helt rått Biff tartar er snart inne på alle restauranter i hele Oslo , og det er stas å se hvor mange ulike måter den lages på . 
Brasserie France kan blande den ved bordet , men her kommer den ferdigblandet . 
– Jeg synes denne varianten er meget god . 
Den har også et fint sting av en bra mengde sennep og Worcester , den britiske kryddersausen , og den italienske sauemelksosten pecorino , sier spisefølget . 
I tillegg er det både kapers , egg , sylteagurker , løk , artisjokk og en brødskive stekt i en stor mengde smør . 
Snadder ! 
Huset med det rare i Nabobordet virker også godt fornøyd med sitt kjøttstykke « well done og vel så det » , og vi nyter en kald Frydenlund mens vi venter på hovedrettene . 
Justisen holder til i en av de eldste bygårdene i Oslo , og hovedhuset og sidehusene i bakgården stammer fra 1820-årene . 
Her har det vært alt fra brødbakeri og hjulmaker til ølbryggeri og instrumentmaker . 
Før de stengte dørene i 2013 , husker mange spisestedet for pizza , sofaer i 2.-etasjen og noen av byens styggeste og kaldeste toaletter i bakgården . 
Elefantører ? 
– Jeg synes den var litt dyr , men for en gigantporsjon , sier spisefølget . 
Servitøren har satt noen enorme elefantører foran oss , samt en porsjon med stekt torsk . 
Elefantørene er to store wienerschnitzler , den klassiske retten fra Østerrike . 
Den er laget på mørbanket kalvekjøtt , men veldig mange spisesteder bruker ytrefilet av svin i stedet for , og det fungerer fint . 
Filetene dyppes i både egg , mel og brødrasp før de stekes gylne i pannen . 
Justisens variant er meget saftig inni og sprø utenpå , og får en skive sitron skviset over seg . 
Tilbehøret er også vellykket med faste , fine poteter , masse persille , kapers og løk . 
Salttungt 
– Fisken er også god , men retten blir i salteste laget , mener spisefølget . 
Den pannestekte torsken er stekt litt for lenge , går noe i oppløsning , men er bra på smak . 
Den er godt krydret og ligger på en seng av sprø aspargesbønner . 
Ved siden av er det en skål med luftig og velsmakende hollandaise , mikset med nøttesmør og en potetmos iblandet kapers . 
Vi avslutter med en god sitroncreme brûlée på deling , søt , syrlig og fyldig , toppet med masse pistasienøtter og noen biter marinerte fiken . 
– Jeg har spist her 3–4 ganger siden de gjenåpnet , men har vært bare middels fornøyd . 
I dag var det mer vellykket , og Justisen gjør lurt i å satse på få bistroretter som metter godt . 
Bare ikke øk prisene mer ! 
Restaurantanmeldelse : 
Et av Oslos hyggeligste spisesteder Solsiden restaurant har god mat og topp service . 
– Dette må bli bra , hvisker spisefølget . 
Vi har fått plass i det store , åpne lokalet til sesongåpne Solsiden restaurant og kjenner igjen flere av servitørene . 
Det er som oftest et meget godt tegn . 
Solsiden restaurant 
Adresse : 
Søndre Akershus kai 34 . 
Tlf. 22333630. 
solsiden.no 
Hva vi spiste : 
Skalldyrfat , piggvar , kamskjell og ostekake . 
Hva det koster : 
Forretter : 
145–275 kr . Hovedretter : 235–355 . 
Skalldyrfat koster 775 pr. person . 
Hvem passer det for : 
Par , mindre grupper og familier . 
Vegetarretter : 
Sommersalat til forrett og sitron- og persillebyggotto til hovedrett . 
Rullestolvennlig : 
Nei . 
Meget trangt mellom bordene . 
Lydnivå : 
Ingen bråkete bakgrunnsmusikk . 
Bare mange folk i god stemning . 
Innsidetips : 
Book bord . 
Den sesongåpne restauranten blir fort fullbooket . 
Miljø : 
5 Meny : 
5 Mat : 
5 Service : 
5 Verdi for pengene : 
4 24 av 30 poeng 
Meget bra service 
Fyldig vinliste 
Gode råvarer Husets spesialitet Solsiden restaurant har holdt det gående siden Lillehammer-OL . 
Det avlange spisestedet er som alltid i blå og hvite farger med åpne vinduer mot Oslofjorden og den stekende solen . 
– Bra markisene går langt ned , ellers hadde de ytterste radene blitt grillet , sier spisefølget . 
Vi har med en ekstra gjest denne kvelden og bestiller både forrett og hovedrett , samt husets spesialitet – skalldyrplatå . 
Drue på brystet 
Servitørene er erfarne og hyggelige , og det virker som om det er populært å jobbe hos Solsiden . 
Her er de en stor familie i fem måneder , og alle står på skikkelig . 
Det er også stas å se servitører med gulldruen på forkleet – et bevis på kunnskapsrike sommelierer . 
Vi starter med en flaske Turgy – en god champagne med meget frisk syre og lang ettersmak , dessverre ganget med tre , slik at polprisen på 319 kroner kommer tett på tusenlappen . 
Spisestedet er ikke rimelig , men fullt er det her uansett . 
En pyramide av skalldyr 
– Da håper jeg dere er sultne , sier servitøren og setter skalldyrfatet på bordet . 
Det ser innbydende ut . 
Kreps , krabbe , hummer og vakre kamskjell står lent mot hverandre i en pyramide med masse reker rundt . 
Servitørene har også spurt om vi vil ha østers , fordi mange legger dem igjen uspist på fatet . 
Små skåler med aioli , tomatsalsa og majones blir satt under skalldyrfatet sammen med en kurv med brød og smør . 
Viser muskler Spisefølget har fått en forrett bestående av kamskjell . 
Kokkene har grillet de små , hvite musklene og dermed tilført enda mer sødme til kamskjellet . 
Den friske sjøsmaken kombineres med røkt persillemajones , mer sødme fra saltbakte biter sellerirot , samt en frisk og syrlig eple- og sellerivinaigrette . 
Meget gode kombinasjoner , men pass på å ikke varmebehandle kamskjellene for mye . 
Nå er det i grenseland . 
Enkle og rene smaker 
– Ingen tvil om hva som er mest populært her , sier spisefølget og ser rundt seg . 
Skalldyrfat troner på de fleste bord , og det er lett å skjønne hvorfor . 
Man koser seg lenge med maten , og kvaliteten er meget god . 
Det er også stas at sjømatrestaurantene tilbereder skalldyrfatet på ulike måter . 
Tjuvholmen Sjømagasin griller skalldyrene og har kremete blåskjell , men mange sverger til Solsidens enkle og rene smaker . 
Sødmefull snøkrabbe 
Den canadiske hummeren er saftig og god , og reker fra Svalbard innfrir også . 
Noe av det beste er likevel de herlige kamskjellene fra Frøya med et fint dryss av pepper oppå . 
Klørne til snøkrabben er sødmefulle og saftige , og østersen blir raskt slurpet ned i avgrunnen . 
– Det er ikke like mye smak i den canadiske taskekrabben som den norske , når den er i sesong . 
På Tjuvholmen Sjømagasin fikk vi tørre krabbeklør , og også her på Solsiden er krabben fatets svakeste punkt . 
Man burde vente noen måneder med å servere den , til den kommer i sesong her hjemme , selv om man kun holder åpent til september . 
Bra vinkart 
Stemningen er god i det maritime lokalet , og vi skåler i en flaske Ojai Chardonnay Bien Nacido – en frisk californiavin med drøy ettersmak , som matcher både piggvar og skalldyr . 
Solsiden har et bra vinkart til å være en sesongrestaurant . 
Dette spisestedet har så fin beliggenhet at det kunne gått rundt uansett , men det er stas at man har høy kvalitet i alle ledd . 
Pigg piggvar 
– Stekt piggvar er en av klassikerne hos Solsiden , og den er det ingenting i veien med , sier spisefølget . 
Den hvite fisken har fått en flott stekeskorpe og har kost seg en stund i pannen . 
Kokkene har ikke skåret bort fettranden på siden av fileten , så kan de som synes den blir for fet , heller legge den bort . 
Den saftige fisken har selskap av en luftig potetpuré og er mer smaksrik fordi man har stappet pepperrot i den . 
Primørene er sprø og gode , og den kremete hummersausen ikke så kraftig og dominerende som hos mange andre spisesteder . 
Romslig med tid 
Vi avslutter måltidet med en god ostekake på sitronbunn , som skjemmes litt av en ekstremt syrlig sitron- og yoghurtsorbet . 
Solsiden har to bordsetninger , men det er romslig med tid om du booket middagen tidlig . 
Etter tre timer forlater vi lokalet , mette og fornøyde og kommer garantert igjen før dørene stenger i september . 
Restaurantanmeldelse : 
Byens styggeste og trangeste uteservering ? 
Du bør ikke være tykk for å få plass på uteserveringen til The Scotsman i Karl Johans gate . 
– Veier du under 40 kg ? 
Spisefølget prøver å få plass på uteserveringen til The Scotman , som har satt ut for mange stoler på den avlange plassen . 
Her håper man tydeligvis på at folk skal spise og drikke uten å reise seg , for da blir det krøll . 
Gammel skotte – 44 år ! 
Det er imponerende , sier spisefølget . 
The Scotman åpnet dørene i 1974 og har siden holdt det gående med fotball , pizza og burgere , et populært sted , blant annet hos mange trøndere og folk fra Nord-Norge . 
Det er også mange turister som setter seg ned sammen med oss på uteserveringen , som bader i sol denne formiddagen . 
Klassisk pubmeny 
Menyen er typisk for sportspuber , med burgere , fish & chips og kyllingvinger , men her er også blåskjell , laks og steak . 
Bra at de har drikkeanbefalinger til rettene . 
Vi lander på noen klassikere , og må , som hos Egon , bestille mat og drikke i baren innendørs . 
Etter at mannen bak har skjøvet bordet frem i magen på en annen gjest , reist seg og tatt noen steg til siden , kan jeg skyve stolen ut for å komme meg til baren . 
Musikk fra to kanter 
– Man kan trygt slå fast at uteserveringen er blant de styggeste i Oslo , sier spisefølget . 
En ting er at det er trangt og skittent , men med den middels høye musikken fra The Scotsman , kombinert med musikken fra Carlingbutikken over gaten , blir man sprø før maten kommer . 
Etter 20 minutter står rettene på bordet , og det er fish & chips som kommer best ut av det . 
Den kunne vært hakket sprøere , er veldig salt , men fisken er passe varmebehandlet og det er mye av den . 
Tilbehøret er mer ordinert . 
Den tynne ertestuing har vi fått bedre mange andre steder i byen og remuladen er anonym . 
Mer salt og blåmuggost 
– Det er greit at folk kan salte selv , men litt salt kunne de ha slengt på pommes friten . 
Den er dessuten altfor myk , mener spisefølget . 
De samme slappe potetfingrene følger også burgeren . 
De har grillet det tørre brødet , som heldigvis er mer tørt enn svampete , og osten på burgeren er fint smeltet . 
Burgeren smaker litt lite , er hakket for mye stekt , og det er merkverdig lite smak i Stiltondressingen . 
Det beste er toppingen , en blanding av paprikasalsa og chorizo , men sterk er den overhodet ikke ! 
Se til Dublin 
– Det er triveligere inne enn ute hos « skotten » , men matmessig ligger de langt unna en konkurrent som The Dubliner , mener spisefølget . 
Kyllingvingene vi deler til slutt burde vært saftigere , men er ikke så knusktørre som dem vi fikk hos TGI Friday ’ s. 
Det burde også vært mer piff i den spicy bbq-sausen til . 
– Det blir garantert stinn brakke her under hele fotball-VM , men kjøkkenet kan godt jobbe mer med maten til gjestene . 
Det er mange brune steder som har god pubmat , og The Scotsman er ikke blant de beste . 
Matanmeldelsen : 
Baltazar , Oslos italienske oase Balazar skryter av å være det nærmeste du kommer Italia i Oslo . 
I sommer er det helt rett . 
– Vi kunne spart de flybillettene til Italia i morgen og brukt pengene her i stedet , sukker Stavanger-venninnen på mellomlanding i Oslo på vei til Europa-ferie . 
– De hadde nok ikke holdt til veldig mange besøk , trøster Willie . 
Og det er sant . 
Det eneste som ikke virker autentisk italiensk i domkirkens bakhage , er prisene på menyen . 
De er utvilsomt norske . 
Men rett skal være rett : 
Bortsett fra på alkohol , er ikke lenger « norske priser » så veldig typisk norsk lenger . 
Ellers er idyllen komplett i sommervarmen . 
Baltazar Ristorante & Enotecas uteservering ligger skjult bak domkirken i nord og Kirkeristen i sør , en fredelig brosteinsbelagt plass midt i sentrum . 
Den mest påtrengende lyden er sildringen fra en gammeldags fontene og suset fra store løvtrær , der pene , oljede tremøbler får skygge fra store hvite parasoller , og der menyen er som en italiareise i seg selv . 
Kampen om bordene Willie finner kjapt sin favoritt , kalvekjøtt med tunfisksaus , blant forrettene , jeg sikrer meg en tomatsalat , mens venninnen bestiller blåskjell . 
Vi har vært heldige og kapret et bord nær plenen . 
Det er ingen bordbestilling ute på Baltazar , så vi gjorde som andre , plasserte oss liksomavslappet ventende strategisk nær bord der vi så at måltidet nærmet seg slutten . 
Da de hadde unnagjort betalingen , kastet vi oss frem . 
Kanskje ikke så stilig , men effektivt . 
Det samme er servitørene – effektive , altså . 
De løper mellom bordene , tar imot bestilling og sørger for drikke så væskebalansen opprettholdes i varmen . 
Innimellom trekker de inn i skyggen under buegangene og forsyner seg med vann selv , før de løper ut igjen , like blide . 
Italiensk sommer på tallerkenen 
Og her kommer én servitør med brød og herlig , peprig olivenolje , et stort fat med Vitello Tonnato til Willie og et nesten like stort fat med Caprese til meg . 
Venninnen får en balje med store blåskjell og ristet brød . 
Det dufter deilig av sjø og sommer . 
Willies kalvekjøtt er delikate , papirtynne og rosa skiver , overstrødd med kapers og parmesanflak . 
Tunfiskmajonesen er tykkere enn vanlig og ligger i to rause kladeiser på hver sin side av tallerkenen . 
Han stusser litt over det , men så lenge smaken er nydelig , gjør det ingenting . 
Caprese-salaten er overdådig : 
En hel mozzarella ligger i sentrum av et mylder av ulike cherrytomater , avlange og runde , gule og røde . 
Innimellom , mengder av hakket basilikum . 
Så utrolig enkelt , og så utrolig godt . 
Venninnen , som ellers er godt vant med førsteklasses sjømat fra hjembyen , sukker av velbehag over blåskjellene , som Baltazar serverer med tomat , hvitløk , chili og persille . 
De er store og saftige , kraften deilig å skrape opp med ristet brød . 
– Jysla godt ! konkluderer hun . 
Det er også Willies og min konklusjon da vi har fått smake på hver vår hovedrett . 
Foran Willie står en stor tallerken med en nesten like stor skive ristet brød dekket av bakt kveite , grillet paprika , oliven og kapers . 
Alle som har smakt kveite , vet at den med mindre kyndig behandling enn på Baltazars kjøkken , lett kan bli tørr om den får ørlite for mye varme . 
Men denne er saftig og veldig god , mener Willie . 
– Tilbehøret står godt til , selv om brødet gjerne kunne vært byttet ut med en risotto eller annet for min del , sier han . 
Perfekt pasta 
Foran meg står det en pastarett jeg kommer til å drømme om på kalde vinterdager – tykk , hjemmelaget spagetti , hjerteskjell , hvitløk , chili og persille . 
– Herrejemini , så godt , stønner jeg . 
Retten minner veldig om klassikeren pasta Vongole , men i stedet for de små , kjøttfulle vongoleskjellene som hentes fra Middelhavet , bruker Baltazar norske hjerteskjell . 
De er litt større , men absolutt like gode . 
Det summer i glade stemmer rundt oss . 
Folk koser seg i den uvanlige Oslo-varmen , det klirrer i glass og bestikk . 
Etter hvert er det blitt en ganske stor gjeng som venter på bord også . 
Vi føler presset og kjapper oss litt med desserten , Tiramisu til venninnen og hjemmelaget sitronsorbet til meg . 
Begge deler av upåklagelig kvalitet . 
Epilog Venninnen dro til Italia . 
Etter ti dager på Amalfi-kysten kom hun tilbake , satte bagasjen i oppbevaringen på Gardermoen og tok toget rett til Baltazar for å spise blåskjell og Tiramisu . 
Bedre attest kan restauranten knapt få . 
Idyllisk 
Nydelig mat unik atmosfære Andre hemmelige oaser Cafe Teater og bistro på Torshov . 
Stor og solrik uteservering på brostein . 
Bakgården på Gamle Rådhus . 
Godt gjemt idyll i kvadraturen . 
Ladegården kafé . 
En grønn oase i tungtrafikken . 
Restaurantanmeldelse : 
Byens feteste utsikt 
Skal du gjøre noe spesielt i sommer , bør du nyte middagen på verandaen til Ekebergrestauranten . 
– Wow ! 
Man har god utsikt nede på uteserveringen , men dette er det ingen spisesteder i Oslo som slår , sier spisefølget . 
Ekebergrestauranten har en « vanlig » restaurant i første etasje , i tillegg til uteserveringen , men i 2. etasje ligger Fine Dining verandaen – et avlang perle med få sitteplasser . 
Her sitter man under tak og har en fantastisk utsikt over hovedstaden . 
Tam start Restauranten tilbyr en 7- eller 5-retters meny med tilhørende vinpakke om man ønsker . 
Solen skinner over Oslo , og vi velger selvfølgelig syv retter . 
Her vil man sitte lenge i det vakre været . 
Etter et par småretter , blant annet en god og sprø bolinhos – en klippfiskbolle , kommer første rett på bordet . 
Det er ser nydelig ut . 
– Kongekrabben har kost seg en stund i sous-vide , opplyser den hyggelig servitøren . 
Den vakuumpakkede krabben er fint varmebehandlet i plastposen , men smaken er veldig tam . 
Den ligger i midten av fatet , omkranset av en sjø av vannmelonkraft og sherryeddikolje , noen biter vannmelon og koriander . 
Det er sødmefullt , syrlig og saftig , men smaker mest av litt syrlig vannmelon . 
Nypotet og purre 
Deretter kommer en av kveldens aller beste retter , nypotet med purreløk . 
– Her viser kjøkkenet hva de kan , sier spisefølget . 
Purren er konfitert og grillet og er sødmefull med fin , mild løksmak . 
Sausen er ekstremt smakfull , laget med smør og hønsekraft , og er blandet med grønn purreløkolje . 
For å gi retten mer salt og en sprø kontrast , ligger det biter av sprøstekt kyllingskinn mellom de gode potetene og purreløken . 
Gode kombinasjoner og en meget vellykket rett . 
Steike for en kveite 
Vi er rundt 20 personer som nyter den flotte utsikten fra verandaen denne kvelden . 
De to første vinene har vært en greit match til maten , men tredje vin , Pieropan La Rocca Soave Classico 2015 , er meget god . 
– Tenkt at nordmenn kjøper mer vin fra Venetoområdet i Italia enn hele Frankrike tilsammen , sier spisefølget . 
Servitøren har nå satt kveite på bordet , nydelig anrettet med små blomsterskudd , blåskjellskum og en fluffy ertepuré . 
Den hvite , ovnsbakte flyndrefisken er meget saftig og velsmakende . 
Oppå ligger et lag med parmesan , og den salte osten og fiskekjøttet får fin match med den søtlige ertepureen . 
Skummet av blåskjellene har en lett , røkaktig smak som ikke overskygger fisken , og små kuler med pepperrot er med på å gi retten et lite piff . 
Den fyldige soaven har en meget frisk syre som står godt til den fete fisken . 
Nydelig entrecôte ! 
Det er både bryllup , 50-års lag og et utall feiringer rundt om på Ekebergrestauranten denne kvelden , men hos oss på verandaen er det stille og fredelig . 
Etter en frisk eplegranite med smak av både persille og mynte , kommer servitøren med kjøttretten . 
– Denne er fantastisk ! 
Kveldens beste rett , mener spisefølget . 
Foran oss ligger tørrmodnet entrecôte , som er utrolig mør og smakfull . 
Retten ser lekker ut med grønnsaker som er formet som kjøttstykket og to ulike sauser i midten . 
Den brunlige sausen er en grønn chilivariant med et skarpt preg , som kler retten . 
Sommerkålen er med på å tilføre retten sødme , og det samme gjelder for den knallgrønne pistasjkremen . 
En herlig sammensatt rett av ulike teksturer og fint balanserte smaker , supplert av en J. Christopher Williamette Valley Pinot Noir 2014 , en nydelig vin fra Oregon 
I USA med fint integrerte tanniner og en deilig duft av bringebær . 
Upstairs slår downstairs 
Servitøren er flink til å fortelle om vinene og spør hele tiden om vi vil ha noe mer pause mellom rettene . 
De tre norske ostene og de to dessertene er gode , men ikke blant de beste rettene på menyen . 
Den som skinner mest er en luftig sjokoladeganach med bringebærsorbet og masse grønn skogsyre . 
En mektig , frisk og syrlig avslutning på et meget vellykket måltid . 
– Det koster noe mer enn maten i 1. etasje , men det er det verdt ! 
Både maten og utsikten er mye bedre her oppe . 
Det rare er at det ikke er fullt denne kvelden . 
Kanskje folk ikke vet om denne perlen , sier spisefølget . 
Vi skal i hvert fall tilbake hit . 
Matanmeldelsen : 
Likeglad italiener Servicen på Den glade italiener er hyggelig , men maten kaller ikke på smilet . 
– Buona sera ! 
Good evening ! 
Den glade italiener slår ut med armene og ber oss finne et bord mens han plukker frem menyer . 
Vi setter oss ved et større bord lengst inne i lokalet og bestiller drikke : 
Bordvenninnen tar et glass rødvin mens Spisevennen og jeg ber om øl . 
– De har sitt eget fatøl . 
Vi prøver det , sier han . 
– Jeg hadde ikke regnet med at dette skulle være et hipstersted , sier han idet vi får hver vårt syltetøysglass / mugge breddfullt med øl . 
– Hvis du ser deg om , er interiøret ganske likt det man ser på de fleste utesteder som har åpnet de siste årene : 
Røffe planker , enkle stoler , trebord , benker , krittavler med artige mottoer og store fotografier på veggene , sier Bordvenninnen , som ikke er fornøyd med vinserveringen : 
– Det er én sak at husets vin er ganske tynn , men dette glasset er ikke rent , sier hun og peker på flekkene oppe langs kanten . 
Treg start 
Vi starter med en antipastiplanke på deling . 
Det er nok til å dele på tre , men utvalget vekker liten begeistring ved bordet : 
– Denne var ikke mye å skryte av , mener Spisevennen og pirker på et stykke tørr spekeskinke han har plukket fra tallerkenen , der et par skiver spekemat , oliven , pesto , tomat , tallegio og gorgonzola er lagt i en sirkel med en klatt myk mozzarella og rucola i midten . 
– En OK start , men utvalget er uspennende , mener Spisevennen , og Bordvenninnen samtykker . 
Pizza à la Napoli 
Selve menyen er like enkel som stedet : 
Noen forretter , pasta og pizza . 
Til hovedrett velger Spisevennen og jeg pizza mens Bordvenninnen tar pasta : 
Tagliatelle . 
– De skryter av å servere ekte napolitansk pizza , et varemerke som også regnes som utgangspunktet for New York-pizzaen , sier Spisevennen , som har flere Italia-besøk bak seg . 
Det blir en stund å vente på maten , så vi bestiller mer å drikke . 
Denne gang får Bordvenninnen et glass som ser renere ut , mens Spisevennen ber om en flaske øl . 
Jeg fortsetter med husets eget øl , som er en lett og lys pilsnertype . 
– Det kan minne om andre italienske typer som Moretti og Perroni , mener Spisevennen . 
– Lyst og lettdrikkelig . 
Tam kylling 
Nå kommer maten : 
En rykende varm tallerken pasta og to pizzaer . 
– Bunnen er tung og fuktig , noe som er vanlig for pizzaer fra Napoli , men skorpen altfor deigete , mener Spisevennen etter en bit . 
– Jeg lurer på om pizzaovnen har vært varm nok , for denne virker uferdig . 
Kyllingen er tørr og sausen smaker lite . 
Hvordan er det med din ? 
Kan jeg ta en bit ? 
Min pizza med « pulled beef » er heller ikke minneverdig : 
Også her er kjøttet tørt og kjedelig . 
Bordvenninnen er like skuffet over sin porsjon tagliatelle : 
– Den er varm , men noe av pastaen har klebet seg sammen og er underkokt . 
Det er så vidt jeg kjenner den italienske pølsen gjennom den tunge tomatsmaken . 
En dårlig dag ? 
Verten er fremdeles på alerten og hilser blidt og overstrømmende på alle som kommer inn døren . 
– Jeg har merket meg at det er et par italienere innom , men de kommer for å ta en prat . 
Gjestene er stort sett yngre vennegjenger , et par enslige spisegjester og noen som ser ut til å avslutte arbeidsdagen med et måltid , sier Spisevennen . 
– Det virker som om dette er et sentralt og greit møtested for dem som reiser med T-banen , sier Bordvenninnen , som også bemerker at det er flere som kommer inn for å hente pizza . 
– Kanskje kokken bare har en dårlig dag siden mange som kommer hit virker å være faste gjester . 
Vi får ta et gjenbesøk og se om de har fått orden på sakene , sier Bordvenninnen . 
Take away Hyggelig service 
Eget øl og juice Andre italienske Trattoria Popolare : 
Hjemmelaget og lekkert nederst på Grünerløkka Ruffino : 
Nydelig mat vis-à-vis Slottet Baltazar : 
Stort utvalg av vin og godbiter i Kirkeristen 
Skur 33 : 
Delikat på kaikanten ved Akershus festning Vineria Ventidue : 
God nabolagsrestaurant og vinbar på Frogner Cafe Tekehtopa : 
Uformelt og bra mat på St. Olavs plass 
Restaurantanmeldelse : 
Flott uteplass – middels mat Café Skansen er best med noen øl i solen . 
– Hva ? 
En uterestaurant med kjapp service ? 
Spisefølget er imponert over de åtte damene som løper rundt på den store uteserveringen til Café Skansen denne ettermiddagen . 
De kommer raskt med to øl til bordet og heller i vann gjennom hele måltidet . 
Café Skansen Adresse : 
Rådhusgata 32 . 
Tlf. 24201310 . 
cafeskansen.no 
Hva vi spiste : 
Roastbeef og tunfisktartar til forrett . 
Svinenakke og Skagenrøre til hovedrett . 
Sitronkake til dessert . 
Hva det koster : 
Forretter : 
118–148 kr . Hovedretter : 
238–326 kr . 
Dessert : 
98 og 112 kr . 
Har også lunsj . 
Hvem passer det for : 
Par , familier og små grupper . 
Vegetarretter : 
Kun en søtpotetsalat . 
Rullestolvennlig : 
Nei . 
Lydnivå : 
Behagelig . 
Innsidetips : 
Et fint sted å ta en øl etter jobb , men maten kan dere ta et annet sted . 
Miljø : 
4 Meny : 
3 Mat : 
3 Service : 
4 Verdi for pengene : 
3 17 av 30 poeng 
Kjappe servitører 
Fin uteplass Sentral beliggenhet 
Kjente retter Café Skansen ligger sentralt og fint til på Christiania Torg med utsikt mot Akershus festning og Oslo rådhus . 
Vi har fått en fin plass i solen og titter gjennom den sommerlige menyen . 
Det er mye likt til lunsj og middag og stort sett kjente ting på menyen som laks , blåskjell , fiskesuppe , entrecôte og ost og skinker . 
Tuner inn på tunfisk – Rimelige forretter , men de er heller ikke så store og mettende , sier spisefølget . 
Vi har valgt roastbiff og tunfisktartar , og kjøkkenet har pyntet fint med dill og reddik på tartaren , som også er den beste av de to forrettene . 
Tartaren smaker godt av tunfisk , og vi kjenner også smaken av både kapers , løk og sennep . 
Salaten er frisk og god – en enkel og sommerlig rett . 
Kjapt og enkelt 
To skiver litt tørr roastbiff er i minste laget til 118 kroner , og den store mengden smuldret rug blir for dominerende i smaksbildet . 
Kjøkkenet har slengt på noen sylteagurker , salat , syltet løk og urtemajones , men retten går fort i glemmeboken . 
Dette er noe man kan lage på 20 sekunder , men en lur rett for folk som vil ha maten raskt servert . 
Piazza Christiania Torg 
– Jeg har sagt det i mange år – Christiania Torg har et stort potensial når bilene blir borte . 
Her burde det vært utendørskonserter i midten av alle restaurantene og folkefest hver helg , sier spisefølget . 
Vi nyter utsikten til de store trærne over restauranten , flott at man har pyntet med blomster rundt benker og bord . 
Etter 20 minutter kommer servitøren sprintende med hovedrettene . 
Den beste av de to rettene er « dagens husmann » , som består av klassikeren Skagenrøre . 
Kremete , ikke for fet , men en passe blanding av majones og rømme med masse ferske reker , dill , litt løk og mye ørretrogn over . 
Den er plassert oppå en blandet salat med en dillkvast og en sitronbåt . 
Nok en meget enkel , frisk og sommerlig rett . 
Uvettig saltbruk 
– Hvordan smaker svinenakken ? spør spisefølget . 
Café Skansen byr på langtidsmørnet svinenakke fra Trondheim Slakterhus , men dette er kveldens største skuffelse . 
Kjøttstykket er nokså mørt , men blir dessverre ødelagt av en saltglad kokk . 
Svinet hviler på mild og søtlig sommerkål , som bader i aromatisk salviesmør , det også ute av drift på grunn av saltbruken . 
Det eneste som har overlevd er potetpureen , som er luftig og god . 
Bringebær-sitron = 1–0 
Vi avslutter med en meget frisk og stor porsjon bringebærsorbet med sprø havrestrøssel . 
Den deler vi begge to , for den andre desserten , sitronkake med mascarponekrem , er utrolig tørr . 
– Fin uteservering , kjappe servitører og middels mat er en grei oppsummering . 
Jeg kommer gjerne tilbake , men da kun for å nyte en iskald øl i solen , avslutter spisefølget . 
Matanmeldelsen : 
Ikke helt topp , Lanternen 
Det er ikke alltid det holder med sol , sommer og bølgeskvulp . 
– Så har jeg opplevd det også , en hel kveld uten ett smil fra servitøren . 
Det kommer neppe når han ser tipset heller , sa jeg da vi reiste oss fra bordet i vannkanten på Bygdøy . 
Det kunne jo vært så perfekt . 
En lang og nydelig sommerkveld . 
Båt fra Rådhusbryggen nærmest helt til bordet på utsiden av Lanternen Restaurant . 
En lett og fristende meny i varmen . 
Hva kunne egentlig gå galt ? 
Litt av hvert , viste det seg . 
Dronningens utsikt 
Han kunne ikke brydd seg mindre , servitøren som viser oss til et bord i skyggen . 
Da vi ber om å få sitte litt nærmere sjøen , trekker han på skuldrene og går . 
Vi tolker det som et ja . 
Han kommer med vann og menyer og forsvinner igjen , og da vi huker tak i ham for å bestille , stønner han hørlig . 
Men han kommer kjapt tilbake med en flaske Chablis , nydelig nedkjølt , tørr og frisk . 
Da er det bare å la være å bry seg , tenker vi . 
Sitte ved Frognerkilen og se på livet på Oslofjorden , cruisebåten som siger sakte utover fjorden , seilbåtene som så vidt beveger seg i solgangsbrisen som ikke er der , turistene som tripper i land fra Bygdøy-båten , roklubben ved siden av som ser ut som et tempel med den røde stjernen over de hvite søylene . 
Maritim meny Lanternens uteservering har drømmebeliggenhet ytterst på brygga nederst i Huk aveny , og det har man tydeligvis nøyd seg med . 
Det er ikke gjort mange andre anstrengelser for å gjøre det hyggelig der . 
Plastblomster på bordene , visne planter i blomsterkassene . 
Men når solen skinner , gjør det virkelig ingenting . 
Menyen er maritim , sommerlig og enkel , med tre forretter , seks hovedretter , pizza og tre desserter . 
Vi prøver oss på tartar og toast med skagenrøre til forrett , fiskesuppe og blåskjell til hovedrett . 
Det rå kjøttet serveres ganske elegant på sort skifer med hele kapers og rødbeter ved siden av og revet pepperrot drysset over . 
Jeg hadde ikke likt at løken er blandet inn i kjøttet , men Willie er glad i løk og synes det var greit . 
Kjøttet er smakfullt og saftig , sennepen skarp , eggeplommen søt og rund . 
Min toast med skagenrøre ser ikke like fristende ut , der den ligger på en haug med tørre og slappe salatblader . 
Brødet er fantastisk godt , røren minner mer om en rekecocktail . 
Men det er jo nydelig . 
Både rogn og dill er servert ved siden av . 
Ventetid Fiskesuppen ser ut som om den har stått og ventet litt før den ble båret ut til bordet vårt , eller er det kanskje varmen ? 
I hvert fall er den blitt litt vel tykk og ser mer ut som en saus enn suppe . 
– Men smaken , sier Willie . 
– Smaken er fortreffelig . 
Skalldyr , fisk , fløte , anis . 
Det siste er kanskje fra fennikelen blant julienne-grønnsakene , ellers er det gulrot og mengder med laks – og ett blåskjell – i den store skålen . 
Og mer av det deilige brødet i kurven ved siden av . 
Mine blåskjell er også veldig gode . 
Helt enkelt servert , med god kraft i bunnen av gryten , sprø pommes frites og aioli ved siden av . 
Man skal være utrolig sur hvis man ikke trives med slik mat på en bryggekant i Oslo-sommeren . 
Vi er så blide at vi gjerne vil ha et glass vin til . 
Men ingen ser oss . 
Vi venter og venter . 
Tømmer vannflasken også . 
Ingen kommer . 
– Tenk hva de kunne solgt hvis de var litt mer oppmerksomme , sier Willie . 
Da servitøren endelig ser til vår kant , bestiller vi vinen – og regningen . 
Vi vil ikke vente sånn én gang til . 
Men uansett service og litt varierende mat , kommer vi tilbake en annen solskinnsdag . 
Krysser fjorden og får instant feriefølelse for noen timer . 
Og kanskje til og med et smil ? 
Andre restauranter i vannkanten : 
Matanmeldelsen : 
I himmelen over Bjørvika Byens beste utsikt og verdens deiligste sushi . 
Da er det synd at servicen er under standard . 
Det begynner med heisen . 
En gondol i glass og stål som sakte stiger skrått opp langs husveggen , styrt av en dresskledd ung heisfører med talent for small talk . 
Allerede der har vi krabbet opp til øverste divisjon i Restaurant-Oslo . 
Luksusfølelsen kiler som små , flagrende Hermes-skjerf i magen . 
Vi nikker så vidt til de andre frie sjelene i heisen . 
Langt der nede , knapt synlig mellom stålkonstruksjonene , famler de andre . 
Vi er på vei opp til det øverste av det ypperste , Nodee Skys takterrasse i 13. etasje . 
Nærmere himmelen kommer man ikke i Barcode . 
Fra heisen blir vi geleidet inn i det eksklusive restaurantrommet i svart og gull , plysj og skinn , og videre ut på den glassinnrammede terrassen med utsikt over Bjørvika . 
Varm vind i håret 
Vinden som føner håret idet vi nærmer oss vårt forhåndsbestilte bord ved glassveggen , kjennes riktig og fasjonabel ut . 
Litt som å være på en yacht i Middelhavet , tenker jeg . 
Hovmesteren sørger for at vi sitter behagelig , jeg har sikret meg den beste utsikten , så Willie får bestemme hva vi skal drikke . 
Da servitøren kommer med champagneglass og meny , har vinden brukt opp sjarmen . 
Jeg har hår i munnen og tviholder på servietten . 
Jeg ser den tynne stetten på glassene og antar at et vindkast vil kaste det i fanget på meg hvert øyeblikk . 
Lurer på hvordan jeg skal kunne holde alt fast mens jeg leser menyen . 
Servitøren redder oss da hun spør om vi kanskje vil ha en tasting meny ? 
Litt sashimi , litt sushi , litt fisk , litt kjøtt . 
Da jeg spør hvor mye det koster , nøler hun litt før hun svarer : 
– Kanskje rundt 800 kroner . 
Vi slår til . 
Pussig nok ser det ut som om de som sitter i ytterste rekke mot Bjørvika ikke er så plaget av vinden som oss . 
Og der er det tomme bord . 
Jeg huker tak i servitøren og spør om vi kan få flytte . 
Nå nøler hun enda mer , men lover å sjekke . 
Foie Gras og russisk kaviar 
En liten stund senere kommer hun tilbake med to fat med sashimi , det ene lekrere enn det andre . 
Det er grønn jalapeñodressing , det er dyprøde kløver – og selvfølgelig , vi må jo ikke glemme hvor vi er – det er russisk kaviar . 
Tilbehøret er langt mer spektakulært enn hovedrollene , cobia ( en slags abbor ) og hamachi ( en asiatisk dypvannsfisk ) , som smaker friskt , men ganske forglemmelig . 
Det samme er nok også vårt ønske om å få flytte til et stillere bord . 
Servitøren vår farer forbi gang på gang uten å si noe . 
Til slutt får jeg tak i henne og minner henne på det før hun forsvinner inn i restauranten . 
Og sannelig får vi flytte til et langt lunere område , der kveldssolen over Holmenkollen skinner og håret vårt mykt faller på plass . 
Servitøren følger etter med vinglassene våre . 
Isbitene klirrer mot kanten da hun setter dem ned . 
– Dette er egentlig helt uakseptabelt . 
Fint skal det være , men svikter på det helt grunnleggende , sier Willie . 
Han sikter til den lunkne Rieslingen servitøren har servert oss , flasken står nå til hurtigkjøling i de indre gemakker , mens de første glassene kjøles ned av isbiter . 
Fatet med nigiri sushi får oss til å glemme hele vinen . 
De seks bitene er helt uforglemmelige i sin luksuriøse perfeksjon . 
Det er sprøstekt foie gras på rødvinsmarinert sushiris . 
Det er hakket , japansk wagyu-kjøtt med trøffel og reddik – og ikke minst , det er den mest smaksrike , bløte toro , eller tunfisk , den som kalles havets foie gras . 
Også den servert med russisk kaviar . 
– Det er helt klart den beste sushi jeg noen gang har spist , sukker Willie . 
Bolla pinnsvin fra havet 
Den neste lille retten er også en fest både for øyet og ganen : 
Det som ser ut som to små garnnøster , er grillede kamskjell pakket inn i katafinudler og servert med sitronaioli . 
Aldri har kamskjell vært friskere og saftigere . 
Fiskeretten er god på smak , men i dette selskapet faller den igjennom . 
Black cod marinert i miso er en klassisk japansk rett , men vi syns den marinerte fiskens litt gummiaktige konsistens ikke var så tiltalende , så vi lot mesteparten ligge . 
Og dermed er vi over på kjøttet . 
Servitøren svinger innom med en tallerken med grillet indrefilet , servert med sopp , fritert grønnkål , persillepuré og syltet grønnkål . 
Det er lekkert og velkomponert , kjøttet er mørt og tilbehøret nydelig tilberedt . 
Men det er ingenting som løfter retten opp til det ekstraordinære , slik vi nå er blitt bortskjemt med . 
Vi skjønte ikke helt hva servitøren mente da hun spurte om vi ville ha mer , vi hadde jo bestilt meny ? 
– Ja , da får dere reinsdyr , sa hun og gikk . 
Da hun kommer tilbake med et nytt fat , trodde vi først at hun hadde tatt feil , det ser jo helt likt ut . 
Men denne gangen er det altså reinsdyr . 
Og artisjokkpuré . 
Og litt annen sopp . 
Igjen er det feilfritt og lekkert , men etter forrige rett er det urkjedelig . 
Vi spiser ikke opp . 
Oppgjørets time 
Ved siden av oss sitter to unge kvinner i en sofa og drikker cocktails og spiser et lite kunstverk av en dessert . 
Et par småbedrifter har sommeravslutning i det andre hjørnet . 
Også de har fått kunstferdige desserter . 
Men vi er så mette at vi holder på å svime av , så vi må stå over , enda så fristende de er . 
Vi stusser litt over det , at menyen har så store mengder . 
Det er ikke før vi får regningen , at vi skjønner at vi ikke har fått en sammensatt meny , men ti hele retter . 
Det blir en veldig dyr kveld . 
– Så det var derfor hun ikke kunne si prisen , sier Willie . 
– Det var rett og slett ingen meny ! 
Vi føler oss litt lurt . 
Litt dumme og godtroende . 
Den deilige luksusfølelsen som kriblet i starten av kvelden er erstattet av en litt skamfull irritasjon . 
På dette nivået skal det jo ikke gå an å servere lunken hvitvin når det er 30 grader i skyggen . 
Å presentere menyen så oppegående gjester totalt misforstår . 
Plutselig er all luksusen bare blendverk , og det som gjenstår er en gedigen nedtur . 
Men heisen er stilig , da . 
Matanmeldelsen : 
Ikke helt som hånd i hanske Hansken har foretatt en liten ansiktsløftning siden sist . 
Men det er noen skår i matgleden . 
– Hansken er en av de første brasseriene jeg spiste på , ved siden av Touch of France , i senere tid Brasserie France , som oppsto i forlengelsen av en av byens tidlige gourmetrestauranter D ’ Artagnan . 
Etter over 20 år i Kvadraturen gjennomgikk Hansken nylig en oppussing , men den tilbakelente elegansen er intakt . 
– Det eneste som er endret , er servitørene . 
Før utstrålte Hansken fransk esprit , nå er det en mer stresset atmosfære , sier Spisevennen . 
Det kan skyldes at det både er sommer og godvær og at kombinasjonen av sommervikarer og stekende solskinn gjør at personalet strekker seg til bristegrensen : 
Under vårt besøk tar alt lang tid , fra å få bestilt drikke , bestille mat og få fjernet bestikk og tallerkener . 
Nyoppusset meny Personalmangelen er tydelig allerede idet vi kommer og skal få bord : 
Siden det nesten er smekkfullt på uteserveringen lurer Bordvenninnen på om vi kan sitte inne istedenfor i solsteken . 
– Det er umulig , vi kan bare servere ute i dag , sier hovmesteren . 
– Men hvis dere kan vente fem minutter , blir det snart ledig bord under markisen . 
Litt etter får vi et bord i skyggen mens servitøren fjerner de siste glassene og henter menyen . 
– Jeg liker at de tilbyr hele og halve porsjoner av flere retter , sier Bordvenninnen . 
Bordet ved siden av består av forretningsfolk som tydeligvis avslutter arbeidsuken med en festlighet . 
Flasker med rosévin kommer stadig til bordet , og etter å ha fortært et fat østers bestemmer de seg for iberico-skinke . 
– Jeg vurderte sjøkreps , men prøver det samme som dem , sier Spisevennen . 
Bordvenninnen vil gjerne begynne med skalldyr , mens jeg er fristet av toast med steinsopp og oksehale . 
Spisevennen har studert vinkartet , og bestemmer seg for et glass hvitvin , Chablis fra Brocard . 
Bordvenninnen ber om det samme , mens jeg velger en vanlig øl i varmen . 
Vente , vente 
Så begynner ventetiden . 
Først på drikkevarer , deretter på brødkurven . 
– De kaller det visst ventebrød , men jeg trodde det var for å korte ned ventetiden , sier Spisevennen . 
– Takk og pris for at vi har fått en mugge vann , ellers hadde jeg dehydrert her , mener Bordvenninnen . 
– Hvem skulle ha øl ? sier en ny servitør som kommer løpende med tre glass . 
Ikke lenge etter får vi også brød og smør , som blir tømt på rekordtid . 
Fortrøffelig start 
Når maten omsider kommer , er den verdt ventetiden : 
Fire glovarme halve sjøkreps kommer med en sitronbåt . 
Spisevennen forteller at han fikk tre sjøkreps for samme pris – 250 kroner – på Skur 33 : 
– De kom dessuten med masse salat og var mye større enn disse . 
Han skryter av den smørmyke og delikate spanske spekeskinken , men det er min toast som har mest finesse . 
Skogsoppen og oksehaletrevlene kommer på en smørstekt skive brioche der en eggeplomme skinner i midten . 
Et strøk trøfler hever smaksbildet . 
Kokken redder kvelden 
Etter noe venting er det klart for hovedrettene , og nå er det så mye å gjøre for servitørene , som er opptatt med å fjerne tallerkener og hente drikke , at kokkene kommer ut med maten . 
– Hvem skulle ha hva her ? spør en vennlig , men stresset chef . 
Bordvenninnen har tatt fisk , Spisevennen en stor porsjon tartar og jeg velger bog av dielam . 
Til kjøttet har Spisevennen valgt Barbera d ’ Alba fra Vajra , en stram , men fruktig italiener , mens Bordvenninnen har bedt om et glass Sancerre fra Tissier . 
Lammenam Piggvaren har tydeligvis måttet vente på den andre maten , for den er lunken . 
Men det er ikke noe i veien med hverken smak eller konsistens . 
Tilbehøret består av blomkålkrem og hasselnøtter , en god kombinasjon . 
Tartaren er en god porsjon , men Spisevennen mener fremdeles at den aller beste versjonen av rått oksekjøtt han har fått i byen er den italienske varianten på vinbaren Dr. Kneipp , der de har blandet i olivenolje . 
Nok en gang er det lammet som viser seg å være det beste valget : 
Den lettsaltede bogen av dielam har følge av potetpuré og asparges , og er så mør og saftig at man kan legge vekk kniven og spise den med gaffelen . 
Osteforvirring 
Dessertkartet er lettlest , og valget er enkelt : 
Spisevennen og jeg deler en ostebrikke mens Bordvenninnen tar en sitron- og hylleblomstsorbet . 
Den er en frisk avslutning , og Bordvenninnen er godt fornøyd . 
Spisevennen og jeg er i stuss over hvilke oster vi har fått : 
– Den er ku , den er geit , den er sau , og ... den er også geit , sier enda en servitør som har tatt over bordet mens vår første er travelt opptatt med å ta imot bestillinger fra herrelaget , som nå er klare for hovedretter etter enda et par flasker vin . 
– Stakkars folk , de henger i , men er hele tiden på etterskudd , sier Bordvenninnen . 
– De kunne godt tatt ut ostene fra kjøleskapet litt tidligere , sier Spisevennen . 
Vi er til slutt nødt for å purre på å få betale , men så går det fort . 
2700 kroner for tre personer er litt over midt på treet , men på tross av et par skår i matgleden holder kjøkkenet på Hansken et bra nivå også etter oppussingen . 
– Første gang vi var her , var for nærmere 20 år siden . 
Da ga vi toppscore . 
Det kan de ikke få denne gangen . 
Men jeg håper de har fått skikk på serveringen når sommeren er over – i dag tok det gjennomgående for lang tid , og slikt tærer på tålmodigheten – og preger karaktersettingen . 
Variert meny Solrik uteservering 
God mat Andre brasserier i byen Brasserie Ouest : 
Super brasseri og vinbar på Frogner Le Benjamin : 
Avslappet fransk nederst på Grünerløkka Brasserie France : 
En nær-Paris-opplevelse ved Egertorget Brasserie Blanche : 
Rustikk bondekost fra Alsace i Homansbyen Brasserie Sanguine : 
Gode fransk i Operaen Chez Colin : 
Intimt og koselig på Fredensborg 
Restaurantanmeldelse : 
Imponerende nykommer 
Hva med en spesiallaget cocktail til ostene ? 
Edda restaurant overbeviser . 
– Ja , her var det ikke mange . 
Alle er vel og bader , sier spisefølget og tørker svetten . 
Vi har satt oss ned på Eddas uteservering , få meter fra Operaen . 
Restauranten holder til i det nye TV 2-bygget og minner mye om andre nyetableringer de siste årene , som Astral , Stock , Nemesis og Vintage Kitchen . 
Her er det lyst , trebord , blåfarger og store vinduer . 
Deilige drinker Gode matretter Hyggelige servitører Rabalder og berserk – Vil dere bestille noe å drikke ? 
Det er mange hyggelige servitører på jobb denne dagen , men de er overhodet ikke samkjørt . 
Drikke er allerede bestilt , og det samme gjentar seg flere ganger gjennom måltidet . 
Vi starter med to av husets cocktails som smaker utrolig godt . 
Best er drinken « Rabalder » , en blanding av akevitt , fino sherry , sitronsyre og rabarbra – en fin balanse mellom det søte , syrlige og salte . 
Tid for muslinger – Nydelige forretter , skryter spisefølget . 
Vi har droppet husets femretter og valgt mat fra den mer beskjedne à la carte menyen . 
Aller best er et grillet kamskjell som er delt opp i biter med sødmefull , grillet purre innimellom . 
I tillegg til dette får vi en bukett grillet blomkål , blomkålpuré , samt en syrlig og tykk hollandaise . 
Retten er mild og smakfull , og de ulike smakene trer fint frem . 
Agurkkuler 
Vi har valgt en rimelig hvitvin fra den middels fyldige vinmenyen , en Wittmann Riesling Trocken 2017 . 
Den friske vinen fra Rheinhessen funker fint til både kamskjell og den andre forretten : laks med agurk . 
Fisken er blandet med syrlig og fresh sitronmajones og blir servert på et stort , sprøtt salatblad med deilige kuler av agurk ved siden av . 
Det ser både innbydende ut og smaker bra . 
Og nå – biff ! 
Servitørene kommer nå ut med hovedrettene , og de innfrir til fulle . 
– Ufattelig mørt og smaksrikt kjøtt , mener spisefølget om den deilige ytrefileten . 
Den har en fin stekeskorpe og er godt krydret . 
Det møre , saftige kjøttet ligger oppå masse grønnkål og er supplert med grillet nykål , løk , fennikel og en meget god og kraftig saus basert på oksekraft . 
Lysing i enden av tunnelen 
Den gode kvaliteten er også på plass i den andre hovedretten . 
Lysing er en fisk i torskefamilien og dukker stadig oftere opp på restaurantmenyene . 
På Edda har kokkene latt fisken trekke i melk . 
Det milde , litt sødmefulle og faste fiskekjøttet blandes med luftig potetpuré , grillet nepe og nykål , samt en grønn smaksrik saus laget på ramsløk . 
Nok en mild , velbalansert rett der alle smakene trer fint frem . 
Flere gjester søker ly fra varmen under store parasoller , og Edda kan bli et populært utfartssted når all utbyggingen i området er ferdig . 
Området rundt Barcode begynner å ta form , så får vi se hvilke steder som klarer seg . 
En ostedrink , takk ! 
– Det er det kuleste jeg har smakt på lenge ! 
Servitørene har vært flinke til å fortelle om alt de har på menyen , og den ene av dem har foreslått en spesiallaget drink til ostene . 
Den er knallgod ! 
Vi deler en ostetallerken til slutt , der spesielt Brillat-Savarin og en rødkittost fra Eiker gårdsysteri imponerer . 
Her er også deilig pærekompott og lunt , ristet nøttebrød . 
Supplert med drinken som smaker av blåmuggost , akevitt og sherry , er dette en super avslutning på et meget godt måltid . 
– Ingen veldige avanserte smaker , men godt håndverk . 
Edda er et godt tilskudd i Restaurant-Oslo . 
Matanmeldelsen : 
Hjemmekoselig på Dekka bord 
Som å komme hjem til mor . 
Rødrutete duker , sommerblomster i små glassvaser , kjøkkenstoler og velbrukt dekketøy . 
Samboerparet som i snart ett år har drevet den bitte lille bistroen på hjørnet av Ullevålsveien , vet å gjøre det koselig . 
– Det er så man blir helt misunnelig på dem som bor i nærheten , sier Willie . 
– Jeg vil også ha en sånn nabolagsrestaurant . 
Altså et intimt og sjarmerende sted der det er plass til maks 20 gjester , der hun står over grytene på bakrommet , mens han passer på gjestene med deilige viner og koselig småprat . 
Der råvarene hentet fra lokale produsenter ( den nærmeste er Åpent bakeri rett rundt hjørnet ) , maten er hjemmelaget og vinen nøye utvalgt . 
Dessuten har de en deilig uteservering med skygge – noe som jo har vært svært ettertraktet denne sommeren . 
Men vi går inn og finner et ledig lite bord , får meny og et herlig glass portugisisk hvitvin av mannen bak disken , han som vi via Facebook har lært at heter Håvard og har sommelier-bakgrunn . 
Trendy og koselig 
Menyen er liten , slik den bør være på et sånt sted , og fylt med både kjente og mindre kjente retter . 
Til forrett byr de for eksempel både på charcuterie – utvalgt spekemat – og seacuterie – utvalgt sjømat . 
Det siste er rett så trendy , har Willie lest på nettet : 
– Begrunnelsen er at folk er stadig mer opptatt av sjømat , dessuten vil de ha retter som kan deles . 
Og da er jo seafood charcuterie et ganske smart påfunn ! 
Så det velger han . 
Jeg går for det mer tradisjonelle i sommervarmen , en salat med grillet chèvre . 
Den oppskårne sjømaten kommer på en fjel og består av røkt blåkveite , varmrøkt pepperlaks , syltet løk , sennepssild og overraskende nok – wakame , japansk sjøgress og blåost . 
– Gode smaker , særlig blåkveiten er nydelig , men ellers litt uvant sammensetning , sier Willie . 
– Blåosten kunne vel greit vært spart til desserten ? 
Kortreist – fra naboen 
Min salat er helt suveren – i hvert fall hvis man liker valnøtter . 
Kokken har drysset rause mengder både av det og granateplekjerner over salaten , som ellers inneholder sprø grønne bønner , lett blandet salat og skivet fennikel i tillegg til en perfekt modnet og stekt chevreost . 
Alt er skikkelige råvarer av høy kvalitet . 
Og i tillegg har vi fått en kurv med nydelig landbrød fra nabobakeren . 
Så enkelt og så godt kan et måltid være . 
Men det kommer jo mer ! 
Jeg har bestilt saltimbocca , Willie blåskjell . 
Begge rettene har vi hatt ymse opplevelser med tidligere . 
Noen steder er kalvekjøttet i den første høyt som en biff , andre steder er det tørt og altfor saltet av spekeskinken som er brettet rundt . 
Og blåskjell kan jo være så mangt . 
Her skal de serveres med tomat og fløte , hvitløk og chili . 
Saltimboccaen er mellomhøy , hverken banket som en schnitzel eller skåret som en biff , med sprøstekt serranoskinke rundt det hele . 
Under den , en raus porsjon kremet risoni ( pasta formet som ris ) , artisjokk , fennikel og rucola . 
Risonirisottoen er helt klart det beste på tallerkenen , med nydelig konsistens og deilige smaker . 
Kalvekjøttet er dessverre litt for tørt og hardt stekt . 
Sommerlig sorbet 
– Nei , her syns jeg de skulle ha valgt : enten tomat eller fløte , sier Willie . 
Hans blåskjell er store , lekre og smakfulle , men den tykke tomatiserte fløtesausen blir for kraftig . 
Han rister skjellene og lar det meste av sausen ligge igjen i den store hvite tallerkenen . 
Gjengen som har bordet ved siden av oss , glade kolleger på sommeravslutning , har fått dagens dessert , pasjonsfruktsorbet i små glasskåler på nydelige , gamle porselenstefat . 
Vi hører hvor begeistret de sukker . 
Og med god grunn , viser det seg noen minutter senere , da Håvard kommer med lignende skåler til oss . 
Sorbeten er aldeles nydelig , lett og fløyelsmyk med en herlig smak av pasjonsfrukt og sitron . 
Vi blir sittende litt til etter at siste skje er skrapt ut av skålen , tømmer vinglasset og småprater litt med Håvard før vi går ut i sommerkvelden og lar ham dekke bord og tenne lys til kveldsskiftet kommer om en times tid . 
supertrivelig intimt hjemmelaget Andre små perler Ostebutikken bistro ved Birkelunden . 
Stort hjerterom , herlig mat . 
Pizza da Mimmo på Frogner . 
Trangt , men enormt populær i over 20 år . 
Izakaya ved St. Olavsplass . 
Intim og uformell japansk bar med småmat . 
Matanmeldelsen : 
Det går oppover for Riwaj Den indiske restauranten øverst på Grünerløkka har rettet opp mye siden sist . 
– Skal vi hit igjen ? 
Spisevennen sukker idet vi stopper utenfor Riwaj øverst på Grünerløkka . 
Sist vi var her , var servicen en katastrofe og maten midt på treet . 
Vi har fått meldinger om at servicen ennå kan være så som så , men det ser ut til å være full aktivitet inne , og et rosa sykkelbud sitter utenfor , klar til å hente en bestilling . 
– Jeg husker da Sult , en av byens første ujålete hverdagsgourmetrestauranter – holdt til i disse lokalene , sier Spisevennen , og mimret om hvordan han måtte sitte i baren Tørst og vente på bord : 
– De tok ikke reservasjoner , der gjaldt det førstemann til mølla . 
Denne kvelden er det langtfra fullt , og servitøren lar oss velge bord før han kommer ilende med menyer og en vannkaraffel . 
Klassikere med en egen vri Menyen byr på en blanding av klassiske indiske retter og spennende varianter , blant annet andefilet og kamskjell til forrett , lammeskank og -karré og tandoorigrillet indrefilet . 
Bordvenninnen begynner med linsesuppe , mens Spisevennen og jeg deler fritert , benfri kylling til forrett . 
Til hovedrett bestiller vi lammeskank , lam tikka masala og butter kylling . 
Bordvenninnen ber om et glass hvitvin mens vi andre deler en stor flaske Cobra-øl . 
Populært sted 
– Deilig suppe ! 
Kremet , fyldig og med litt sprøstekt nan ved siden , sier Bordvenninnen etter et par skjeer . 
Vår kylling serveres på en steinplate og har følge av en liten salat med en appelsinbåt og et bringebær . 
– Det er ikke så delikat med mint- og yoghurtdressing rett på steinhellen , mener Spisevennen , som er fornøyd med de flate , møre kyllingbitene . 
– Men servitøren er på hugget og har full oversikt , det er gledelig . 
– Vil dere ha hovedrettene med en gang eller vil dere vente ? 
Ønsker dere mer å drikke ? spør servitøren . 
Vi ber om enda en flaske Cobra-øl og et glass rødvin til Bordvenninnen . 
De kommer hurtig til bordet , men så blir det litt ventetid . 
Det har kommet flere gjester , og vår servitør er tydeligvis alene på jobb . 
Mørt lammenam 
Det drøyer ikke så lenge før han er tilbake med et fat med nanbrød , to skåler med ris og maten . 
Min kylling er skåret i små , små stykker , men er møre , og den milde tomatsausen er rund på smak . 
Bordvenninnen har tatt lammeskanken og skryter av hvor møre de er . 
– Her trengs det ikke noen kniv , sier hun og berømmer også sausen , som har et lekkert kryddersting . 
Varmt kryddersting 
Spisevennen roser sitt lam tikka masala og sausen som han har bedt om å få sterk . 
– Du kjenner de varme krydderne selv om det er et sting i sausen , sier han og dypper et stykke nan i den lille gryten som holdes varm av et telys i « understellet » . 
– Smakte det bra ? 
Vil dere ha dessert ? 
Kaffe ? 
Porsjonene virker å være større enn sist , for vi er ganske gode og mette . 
Derfor ber vi om en sjokolademousse med chili på deling . 
Chilien setter et lite sting til den myke sjokolademoussen , som ellers ville vært ganske anonym . 
Regningen for tre personer er omtrent på samme nivå hva man betaler på andre indiske restauranter i Oslo , men spesialitetene koster litt ekstra . 
– Riwaj har noen retter som skiller seg ut , men har også en del klassikere for dem som vil ta tradisjonell indisk mat . 
De mer eventyrlystne kan prøve steder som Pink Elephant , Mantra by Mister India eller Der pepper " ' " n gror , mener Bordvenninnen . 
– Så får vi håpe at servicenivået på Riwaj holder seg fremover . 
Spennende spesialiteter Barnemeny Vennlig service Andre gode indisk / pakistanske i Oslo Holy Cow : Ujålete , raskt og godt ved Teaterplassen på Grønland The Indus : 
Topp bydelsrestaurant bortgjemt på Grünerløkka Jewel of India : 
Deilige , klassiske retter på Frogner og Sandaker Mantra by Mister India : 
Indisk med en vri og bra utvalg vin ved Kirkeristen Der pepper " ' " n gror : 
Indisk i alle varianter ved Rådhuset The Pink Elephant : 
Nyskapende på Tjuvholmen 
Restaurantanmeldelse : 
Saftige , velsmakende burgere Døgnvill Burger på Tjuvholmen er fortsatt i burgertoppen . 
– Jeg håper dere har bordplassering ? 
Det er stappa . 
Servitøren ser spent på oss i døråpningen på Døgnvill burger på Tjuvholmen . 
Vi har heldigvis forhåndsbestilt , og tusler inn i det store L-formede lokalet med store vinduer mot den iskalde Oslofjorden . 
Døgnvill Burger Adresse : 
Lille stranden 10 . 
Tlf. 22830001 . 
dognvillburger.no 
Hva vi spiste : 
Tre ulike burgervarianter og dessert . 
Hva det koster : 
Burgerne koster mellom 139 og 219 kroner . 
Hvem passer det for : 
Par , familier og mindre vennegjenger . 
Vegetarretter : 
Ja , tre ulike vegetarburgere . 
Rullestolvennlig : 
Ja , men noe trangt i lokalet . 
Lydnivå : 
Behagelig . 
Innestemme holder lenge Innsidetips : 
Book bord – her er det ofte fullt . 
Miljø : 
4 Meny : 
5 Mat : 
5 Service : 
5 Verdi for pengene : 
4 23 av 30 poeng 
Meget gode burgere 
Variert meny Hyggelig service Hermetikklamper Døgnvill har holdet det gående i flere år ved Mathallen på Vulkan , og åpnet for to år siden en ny avdeling i de gamle lokalene til Meatmarket på Tjuvholmen . 
De har også utvidet med spisesteder i både Stavanger og Trondheim . 
– Hyggelig lokale , selv om ikke alle plassene er like bra , sier spisefølget . 
Det uformelle spisestedet er inndelt i ulike båser med artige hermetikklamper og trebord med bestikk og sauser til burgere og fries . 
Variert burgermeny Burgerutvalget er stort med 15 ulike burgervarianter . 
I tillegg henger det krittavler på veggene med ukens burger . 
Vi prøver oss på en variant med blåmuggost , en klassiker med cheddar og bacon , samt en portugisisk type kalt Prego . 
Burgerne ligger i øvre prissjikt , 139–219 kroner , og da er ikke pommes frites med i summen . 
Vi prøver ut tre ulike friesvarianter , og 25 minutter senere kommer alt på bordet . 
Økologisk burgerbrød 
– Denne burgeren er saftig og byr på masse smak , sier det ene spisefølget fornøyd . 
Kjøttet er fra høyrygg av storfe fra Jæren Smak , og alle burgerne er medium stekt . 
Cheddarosten er fint smeltet , og det er ingen selvfølge på Oslos mange burgersjapper . 
Altfor mange ganger har vi fått nesten kald ost , som er slengt på i hui og hast mot slutten . 
Her er også meget god tørrsaltet bacon , tomater og sprø rødløk , samt en god dose majones . 
Det økologiske brødet er fint grillet og bra på smak . 
Blått er flott – Smaker alt bra ? 
Selv om stedet er stappfullt , har servitørene meget god kontroll over gjestene og henvender seg til bordet vårt med jevne mellomrom . 
Det er mye lyd i lokalet , uten at vi trenger å heve stemmen . 
Burger nummer to er også saftig , fint stekt og et must for alle som er glade i blåmuggost . 
Det blir mye saltsmak av burger , ost og baconbiter , men kokkene har pøst på med mye syltet løk som er røkt og grillet , som veier opp den saltunge retten . 
Her er også salat og en syrlig og småsøt burgerdressing . 
Det eneste som trekker ned er at baconbitene er småbrent . 
Potetorgie – Salt , sukker og fett – det er vanskelig å stå imot en skikkelig god burger med sprø , gode fries , sier spisefølget . 
Vi er meget god fornøyd med de klassiske- og søtpotetfriesene og tykke aiolien , og har en diskusjon om den tredje varianten , « dirty fries » . 
– Skal man ha masse dressing over friesene ? spør spisefølget . 
Kombinasjonen med fries , baconbiter , parmesan og chilimajones er meget god , men hele øverste lag byr nå på myke potetstrimler . 
Vi liker nok mer den klassiske varianten , hvor vi dypper friesene i sauser ved siden av . 
Portugal kaller Den siste varianten , Prego , en portugisisk variant , byr på en utrolig mør biff , som er marinert i masse olivenolje og krydder . 
Vi har spist utallige varianter av denne i Portugal , da som en sandwich med masse sennep på . 
Her har de lagt oppå et blading av persille , chili , hvitløk og eddik , samt masse rå løk og stekt chili . 
De bruker også det samme hamburgerbrødet som til de andre burgerne . 
– Den er passe sterk , uten at chilien tar overhånd , saftig og velsmakende , mener spisefølget . 
Vi drikker opp de siste slurkene av en Frydenlund Pale Ale og Brooklyn Lager og betaler 1200 kroner for tre personer . 
Det er lett å skjønne hvorfor burgere er så populært – du blir god og mett for en fin pris , og Døgnvill byr på noen av de beste puckene i byen . 
Matanmeldelsen : 
Café Teater – med en kokkestjerne i kulissene Café Teater er et Kinderegg av en uteservering : sjarmerende , rimelig og med overraskende god mat . 
– Jøss , så mye folk midt i fellesferien ! 
Dette er ikke akkurat et sted man ramler over , sier Willie da vi har sikret oss et ledig bord under en av de store røde parasollene på plassen foran den gamle Trikkestallen på Torshov . 
Kanskje kommer noen av gjestene fra aktivitetsområdet rett over gaten , der bydelen har anlagt sandvolley- og basketbaner rett nedenfor Torshovparken . 
Eller kanskje har de de tilbrakt dagen på et håndkle på de grønne plenene i Torshovdalen rett ved . 
Eller kanskje de bare er naboer på vei hjem . 
Den gamle trikkestallen ved Lilleborg kirke ligger midt i et populært boligområde , et par kvartaler øst for Vogts gate . 
Det som er sikkert , er at de i dag ikke kommer fra teateret vegg i vegg med kafeen . 
Oslo Nyes dukketeaterscene har sommerstengt . 
Nå har Café Teaters feriegjester hele den store brolagte plassen for seg selv . 
Utemøblene er malt i muntre farger og plassert ved siden av et skulpturelt lite springvann under parasoller og bjørketrær . 
Det er en liten skjult idyll i nabolaget . 
Hit har kafeen lokket inn forbipasserende i mer enn et tiår . 
Ny meny De siste årene har Café Teaters mattilbud stort sett bestått av pizza og mediokre texmexretter , i seg selv ingen grunn til å ta avstikkeren inn hit . 
Men nå er det nye koster på kjøkkenet , og den italienskinspirerte menyen er knapt til å kjenne igjen : 
Skagensalat , blåskjell , pasta vongole , indrefilet av villsvin og pannestekt hyse – det er ganske originalt . 
I hvert fall hvis man overser burgerne og pizzaene . 
Vi bestemmer oss for å dele en skagensalat til forrett , Willie ber om tagliatelle til hovedrett , jeg tar grillet entrecôte . 
Det ville være en kraftig overdrivelse å kalle servitøren blid og hyggelig , men hadde han ikke vært så treg , kunne vi jo kalt ham forretningsmessig . 
Nabobordet har en annen servitør , like mørk i blikket og tilknappet korrekt . 
– Hva er det med dem ? hvisker jeg . 
– Her er det sol , sommer og masse gjester , men disse ser ut som om de kommer fra sin egen begravelse . 
– Ikke bry deg , blåser Willie av . 
– Vi har fått skygge og drikke og to koselige hunder ved nabobordet . 
Han tar en slurk av sin egen kalde øl . 
Mitt glass med husets rimelige hvitvin har fått ekstra isbiter og smaker helt greit i varmen . 
Chili , portvin og trøffel 
Men så kommer den grimme servitør med skagensalaten ! 
På et blunk er ferietrøtte folk og lunken vin glemt . 
For dette er skikkelige saker . 
Mengder med hakkede krepsehaler , rogn og dill i en frisk majones servert på en stor grønn salat med cherrytomater og avokado . 
Alt ferskt og nylaget . 
Og oppturen fortsetter med hovedrettene . 
Willies pasta er kanskje ikke så sommerlig , men smaker like fullt fantastisk : 
Tagliatelle med mengder av portobellosopp , biter av ytrefilet og persille i en rik fløtesaus tilsmakt med chili , portvin og trøffel . 
– Denne vet jeg at jeg kommer til å lengte etter når høsten kommer , sier han . 
Min entrecôte er også en innertier , servert med grillede grønnsaker , ovnsbakte poteter og trøffelmajones . 
Kjøttet er sjeldent saftig og smakfullt , og alle råvarene er kyndig behandlet . 
Spesielt babyauberginen er grillet til perfeksjon , myke og kremaktige inni lettsvidd skinn . 
– Herregud , så godt ! stønner jeg . 
Til hovedretten har jeg fått et glass husets rødvin , også dette med isbiter . 
En yrkesstolt kokk Avslutningen av måltidet , tiramisu og sjokoladefondant , er like solid , men ikke ekstraordinær som hovedrettene . 
Til det er tiramisuen litt for tung og tørr , og fondanten smaker litt for mye av mel . 
Men den er perfekt stekt . 
Måltidet under parasollen har gjort oss mette og glade , til tross for de olme servitører . 
Det slår oss hvilken sjelden og positiv opplevelse det er med en slik kyndig matglede på kjøkkenet på en rimelig nabolagskafé . 
Det er mer enn grunn god nok til å komme tilbake til Café Teater og Bistro når parasollene er skrudd ned til høsten . 
Uteserveringer i nærheten : 
En av Oslos hyggeligste nabolagsrestauranter Kolonialen på Bislett holder koken to år etter åpning . 
– Puh ! 
De kunne ha åpnet vinduene . 
Her er det utrolig varmt , sier spisefølget . 
Vi har fått plass innerst i det ene hjørnet av Kolonialen på Bislett og angrer bittert på langbukser . 
Vinduene er nemlig allerede åpne , så vi skynder oss å bestille en øl hver mens vi leser gjennom menyen . 
Hyggelige servitører Intimt og koselig spisested Gode matkombinasjoner Magnus Karlsen-gulv – Spennende meny . 
Her frister det meste , sier spisefølget og plukker ut sine favoritter . 
Menyen består av snacks som skinker , østers , sardiner og kroketter , fem forskjellige forretter og fire ulike hovedretter . 
Lokalet er uformelt med rutete gulv , stoler og bord tett i tett , og Kolonialen byr på en lun og stemningsfull atmosfære – lik St. Lars i samme område . 
Baller og lår 
– Dette er snaddermat ! 
Spisefølget tar nok en bit Pata Negra de Bellota . 
Den spanske Ibericoskinken er både fet , salt og har en nøttaktig smak . 
Det er det ypperste av skinker , og det saltede griselåret har hengt i flere år før det blir spist . 
Vi har også bestilt noen deilige kroketter – små , friterte baller fylt med oksehale og toppet med trøffelmajones og sprø løk . 
De er salte og meget sprø og minner litt om dem vi fikk på nedlagte Pjoltergeist i fjor . 
Fortell om maten – Utrolig hyggelige servitører , men de må begynne å opplyse om hva vi får på fatet , mener spisefølget . 
Kolonialen byr på vakre presentasjoner og spennende smaker , og det er derfor veldig sløvt at man ikke forteller hva vi får . 
Det samme gjentar seg også med hovedrettene . 
Én ting man ikke kan klage på , er utvalget av vin . 
Spisestedet har en rekke allroundviner på glass og flaske på vinkartet , og ønsker du noe mer spesielt oppover i prisklassene , hekter servitørene ned en stor tavle fra veggen til deg . 
Sjokolade til forrett 
Forrettene er meget gode , spesielt betene . 
Sødmefulle rødbeter er skåret i båter som seiler i en sjø av ramsløkolje , supplert med tynne skiver av andre fargerike beter . 
I midten ligger en stor klatt av den deilige ferskosten Nyr , en kremete og syrlig økologisk ost . 
Mellom rødbetene ligger små kuler med flytende , mørk sjokolade , og i midten ligger et posjert egg med salt oppå . 
Det smaker himmelsk ! 
En meget god kombinasjon av salt , syre og sødme . 
Agurksorbet – Nydelig makrell , skryter spisefølget . 
Den saftige og feite fiskefileten får dominere smaksbildet sammen med en seig tjukkmelk og en luftig agurksorbet – en mild , sommerlig og enkel forrett . 
169 og 189 kroner for forrettene er fint priset , for begge porsjonene metter godt . 
– Ja , smaker alt bra ? 
Den meget hyggelige servitøren er kjapp med å hente tomme tallerkener og fylle på med vann . 
Behagelig lydnivå Serveringstempoet og lydnivået er behagelig . 
Her føler man seg godt ivaretatt , og det er lett å skjønne hvorfor Kolonialen er blitt så populær . 
Vi har fått anbefalt en flaske Vajra Barbera d ’ Alba Superiore 2014 til hovedrettene , en vin med spenstig syre og lette tanniner fra Piemonte . 
Den er dessverre ganget med nesten 2,9 av polpris , i overkant for en nabolagsrestaurant . 
Langtidsmørnet entrecôte – Hovedrettene innfrir også , skryter spisefølget . 
Vinen står best til kyllingretten , men det er biffen som går av med seieren . 
Langtidsmørnet entrecôte smaker utrolig godt . 
140 kroner pr. 100 gram er ikke billig , men god kvalitet må man betale for . 
Det møre og fint krydrede kjøttstykket har følge av klassisk tilbehør som kokte poteter , salat og en tykk , syrlig og nydelig bearnaise . 
Dette er uten tvil en av de beste entrecôtene vi har spist i byen . 
Løpestikke først – regning etterpå 
Kyllingretten har ventet en stund på entrecôten og er lunken når den blir servert . 
Det panerte kyllinglåret er salt , saftig og godt på smak , og har følge av store , søtlige sjalottløk og panert kålrabi . 
I bunnen av fatet ligger en meget aromatisk saus laget på løpestikke , som kan minne litt om sellerirot . 
– Tre retter kommer fort på nesten 600 kroner , men da synes jeg man får mye og meget god mat for pengene , sier spisefølget og tar nok en skje med dessert . 
Friske bringebær blandes med rømme og søt bringebærsorbet og er en deilig avslutning på måltidet . 
Kolonialen fyller to år i disse dager og bør få mange flere år fremover om det gode nivået holder seg . 
Andre gode nabolagsrestauranter : 
St. Lars . 
Deilig grillmat på Bislett . 
Hos Thea . 
Franskinspirert kos Hvaskjer . 
Grilling på Torshov Kolonihagen . 
God mat i hyggelig lokale 
Matanmeldelsen : 
God fangst i trist lokale 
I en anonym hotellkjeller ligger en skjult restaurantperle . 
– Dette må være den enkleste form for perfeksjon , tenker jeg idet jeg biter igjennom brødet , og den fulle , saftige kjøttsmaken brer seg i munnen . 
Den lille , firkantede sandwichen jeg holder i hånden kalles katsu sando og består av et stykke supermor , panert indrefilet med et tynt lag japansk BBQ-saus . 
Dette er det eneste innslaget av kjøtt under vårt omakase-måltid på Fangst , der kjøkkenansvarlige Håkan Wiik og Piotr Bober tilbyr en rekke delikate smakebiter fra Japan . 
La oss gå en halvtime tilbake i tid ... 
Det er lite som tyder på at vi har en ypperlig matopplevelse i vente idet vi går forbi resepsjonen til Hotel Saga og ned en anonym trapp til kjelleren . 
– Her gjelder det å holde tungen rett i munnen for å finne frem , mener Bordvenninnen etter at vi har slingret oss forbi et par skjermbrett og potteplanter før vi blir møtt av en blid servitør som viser oss til bordet . 
– Vi er i hvert fall ikke alene her nede , sier jeg lettet . 
I enden av lokalet er en disk der to kokker er i full gang . 
Den ene nikker mot oss og smiler . 
– Vi anbefaler at dere tar omakase-menyen der vår kjøkkensjef Håkan legger opp løpet , sier servitøren . 
Vi begynner med et glass Sancerre fra Domaine Vacheron før første rett kommer : 
En krabbesuppe med et rått kamskjell . 
– Som å få en norsk fjord i munnen , skryter Bordvenninnen . 
Norske og japanske råvarer 
Nå får vi tynnskårne skiver av fjellørret , kamskjell toppet med rogn og yellowtail med bitte små klatter revet skall fra sitrusfrukten yuzu . 
– Wasabien er fersk og kommer rett fra Japan , forteller servitøren . 
Kjøttlykke – Katsu sandu fås overalt i Japan , men da med svinekjøtt . 
Vi bruker indrefilet og vår egen japanske BBQ-saus , forteller servitøren . 
– Dette hadde jeg ikke trodd at jeg skulle få , sier Bordvenninnen og ser på de to firkantede brødskivene uten skorpe med et kjøttstykke mellom . 
Men hun blir nesten like henrykt over smakskombinasjonen som meg . 
Ingen sak med nok saké 
– Til neste rett foreslår vi saké , sier servitøren og viser frem en flaske med Sho chiku bai , en lekker saké som serveres i runde glass . 
En super match til den mørkebrune blekksprut-tentakelen som kroer seg på tallerkenen . 
Den er smaksatt med teriyakisaus og kommer med en raus prikk misoskum overstrødd med dill . 
Nå kommer servitøren inn med en rund steinplate : 
– Før neste rett får dere litt ingefær for å rense smaksløkene . 
Østers med ponzusaus , rogn og en snev av yuzu . 
Selv med såpass kraftig følge er sjøsmaken til østersen tydelig . 
Så følger nigiri-sushi med fjellørret , tunfisk , yellowtail og kongekrabbe . 
– Vår kjøkkensjef velger å bruke brun ris slik de gjør i Nord-Japan . 
Den er litt surere enn den man er vant med , sier servitøren . 
Kombinasjonen er uansett uslåelig , og særlig kongekrabben er rik på smak . 
Svenske tilstander 
Enda en sushivariant står for tur : 
Makirull med kongekrabbe , kamskjell , asparges og rogn . 
Nå har vi fått Riesling i glasset , Bechtheimer Dreissigacker fra 2015 . 
Den søt / syrlige vinen treffer også den neste retten godt : 
Tempurascampi med strimlede grønnsaker , avokado og chilimajones . 
Jeg synes vanligvis at chilimajones er den nye ketchupen , men her går smaken godt sammen med de andre elementene . 
– Har dere fått ertesoya før ? spør servitøren og viser frem en liten , medisinlignende flaske . 
Soyaen er fremstilt i Sverige , og den skarpe , syrlige smaken av ertesoyaen passer bra til stykket med kveitefett som er mikset i brun ris med kimchi , rogn og wasabi . 
– Miksen av det nye nordiske kjøkkenet og japanske tradisjonsretter er gjennomført og delikat satt sammen , sier Bordvenninnen . 
Godt i glasset , godt på tallerkenen 
Drikkefølget denne kvelden har vært ypperlig , og vi lar oss friste til å avslutte med saké til desserten , hvit sjokoladepanacotta med jordbær . 
Da har vi spist oss igjennom ti retter – flere enn vi trodde vi skulle klare i utgangspunktet . 
– Hit skal vi igjen . 
Dette har vært en opplevelse , sier Bordvenninnen . 
Servicen har vært både oppmerksom , kunnskapsrik , vennlig og passe uformell . 
Det eneste som ikke har vært optimalt denne kvelden , er selve lokalet . 
– Restaurant Kontrast begynte også i det små , i frokostsalen til Hotell Guldsmeden i Vika , før de fikk nye og mye mer delikate lokaler i Vulkan-området . 
Fangst vil bli mye mer attraktivt hvis de kommer ut av denne labyrinten av en hotellkjeller . 
Spennende kombinasjoner Behagelig service Godt utvalg drikke Andre gode asiatiske crossover-restauranter Kamai : 
Utsøkt fusion på Grünerløkka 
Happolati : 
Vellykket nordisk / asiatisk crossover på St. Olavs plass Lulu : 
Asia møter Sør-Amerika på Youngstorget Südøst : 
Crossover ved Akerselva BAR Tjuvholmen : 
Uformelt og godt langs « solkysten » på Tjuvholmen Xeast : 
Lyse utsikter i Nydalen 
Matanmeldelsen : 
Ben Reddik – en norsk libaneser på Løkka Endelig en original blant Grünerløkkas likeartede nye restauranter . 
Fargene . 
Luktene . 
Fatene som står mellom oss på det lille kvadratiske trebordet ligner ikke på noe annet man kan få på Grünerløkkas hundretalls andre spisesteder . 
– Endelig noen som bryter burger-trenden , smiler Willie . 
Polaroide minner 
Det er et par uker siden folkene bak Taco Republica i Torggata åpnet sin mezzerestaurant Ben Reddik nederst på Grünerløkka . 
Lokalene som de siste årene har huset Nøkken , er knapt til å kjenne igjen . 
Nå er rommet strippet for det meste annet enn okergul maling halvveis opp på veggene , vakre fliser i samme farge på baren og et lite utvalg polaroidbilder fra gründernes dannelsesreise til Libanon som eneste dekor på veggene . 
Det er lyst , nøkternt og veldig hyggelig . 
De enkle trebordene står ganske tett , en smilende hovmester har vist oss til et vindusbord og lagt frem menyen , med 14–15 småretter i tillegg til det fylte brødet Manaeesh i to utgaver og tre desserter . 
Kortreist fra Midtøsten 
Ben Reddiks råvarer skal være lokale og helst økologiske , sies det på nettsidene , men det er lite lokalt preg over rettene som er listet opp på spisekartet : 
Muhammra , Pancar , Hoummus , Tabbouleh , Frikeh . 
Dette er mat fra Midtøsten , fra landene helt øst i Middelhavet . 
Dette er meze , småretter man serverer fra Hellas til Marokko : 
Skåler med salat , ulike sauser og dipper , oster , oliven , brød og litt kjøtt og fisk . 
Heldigvis byr Ben Reddik på meze på deling . 
Det koster knappe 400 kroner pr. person , og man trenger ikke vite navnet på noe . 
Fra det lille vinkartet har vi hentet en sørafrikansk Chenin Blanc , den libanesiske hvitvinen smakte harpiks og minnet litt for mye om gresk retsina for meg . 
Den sørafrikanske er derimot frisk og lett . 
Lokalet er ganske fullt en tidlig midtukekveld , og det er påfallende mange kvinner blant gjestene . 
Det kan være tilfeldig , eller det kan være at menyen med så mye sunt , lett og nærmest vegetarisk , appellerer mest til kvinner . 
Nok en grunn til å ønske Ben Reddik velkommen i det burgerlandet Grünerløkka er blitt . 
Emanuel Desperados venn 
Men hvem er Ben Reddik ? 
Mange av oss som levde også i forrige årtusen , kan ikke si navnet uten å tenke på sjeiken i Aukrusts Flåklypa Grand Prix , den rike og velfødde Ben Redic Fy Fasan . 
Og ifølge et intervju i DN var det akkurat det gründer Henrik J. Henriksen også tenkte da han satte solbriller og et sjal på en nøkkenfigur de forrige eierne hadde latt stå igjen i lokalet . 
Ben Redic aka nøkken forsvant etter hvert , men navnet ble igjen . 
All maten lages på kjøkkenet her , også pitabrødene som stekes i en ovn som skal holde 500 grader . 
Det lukter fantastisk i lokalet . 
Og ganske snart viser det seg at det også smaker fantastisk . 
Meze er en fest i konsistenser og smaker , i teksturer og lukter . 
Bordet blir fylt med fat etter fat , vinen må ned på gulvet så lenge . 
Fy fasan , så godt ! 
Så hva er best ? 
Kanskje Pancar – rødbetemosen med økologisk yoghurt ? 
Den er smaksrik og mektig og utrolig god å dyppe varmt pitabrød i . 
Eller den grillede squashen fra Korsvold gård med en deilig , frisk salat med granateple ? 
Konsistensen på de små falaflene ( kikertboller ) er nydelig , tahinisausen en veldig god kombo . 
Ben Reddiks Tabbouleh , urtesalat med bulgur og tomat , serveres på små salatblader som er helt perfekt å spise med . 
Bitte små biter av tomat , agurk og bladpersille , deilig smaksatt med en syrlig dressing . 
Og dagens eneste ikke-vegetariske innslag , Kofta kebab , er stor og saftig og smakte herlig av grill og krydder . 
Det eneste som ikke lever helt opp til forventningene , er hummusen . 
Den er kremet og rund , men skuffende smakløs . 
Vi lar også halve porsjonen med Manaeesh stå igjen , men det er ikke fordi vi ikke liker det flate brødet , påsmurt frisk mynte og ferskost , rullet sammen og kuttet i biter . 
Det er fordi vi rett og slett ikke orker mer . 
Men vi vet allerede at vi snart kommer tilbake , sultne på hjemmelagde delikatesser som kan vare en hel kveld , eller bare nytes til et glass vin på vei videre . 
Ben Reddik er like rik og raus som sin navnebror . 
Glad i vin ? 
Da kan du melde deg inn i Aftenpostens vinklubb . 
Gå inn på ap.no / vinklubb eller send SMS med kodeord apvinklubb til 1905 
Matanmeldelsen : 
Pepper med piff Der peppern gror er blitt et populært spisested . 
Det er lett å skjønne hvorfor . 
Rådhusplassen er fylt med folk som vandrer , sitter på benker og fortauskafeer i ettermiddagssolen . 
Vi skrår over gaten mot køen som snirkler seg ut av døren til Der peppern gror . 
Da vi besøkte stedet for første gang rett etter åpning for snart tre år siden , var det god plass i lokalet . 
Nå er det blitt et av de mest populære stedene i strøket – både Bordvenninnen og Spisevennen har tidligere måttet snu i døren grunn av pågangen . 
Derfor har vi sikret oss ved å bestille bord i forveien . 
Køsniking ? 
– Det føles som å snike i køen når man går forbi alle dem som venter , sier Bordvenninnen . 
Inne er det fullt ved alle bordene , men vår servitør er akkurat ferdig med å tørke av bordplaten og sette frem en blikkboks med bestikk og servietter . 
– Der peppern gror føyer seg inn i rekken av spisesteder som legger seg på en uformell linje – de balanserer på grensen til det hippe , mener Spisevennen . 
Menyen omfatter også mye mer enn de tradisjonelle indiske restaurantene : 
Her får du gatemat , smaksmeny , personalmat og noe de kaller Mutterns hjørne , som fås når moren er til stede i kjøkkenet . 
– Her står det at Der peppern gror er en hyllest til foreldrene , den første generasjonen arbeidsinnvandrere fra Punjab til Norge på 70-tallet , leser Bordvenninnen fra spisekartet . 
– Karrikyllingen her skal være godkjent av svigermor . 
Det er betryggende , og da vet jeg hva jeg skal ha til hovedrett . 
Rett i gapet ! 
Vi begynner med å dele tre forretter : 
Gol gappe , fritert kylling og akkar . 
Kyllingen er anbefalt av vår servitør etter at han har spurt om vi liker spicy mat . 
Spisevennen er usikker på om han vil ha lam eller kylling , men blir anbefalt kylling haryali med tandoorisaus ved siden av . 
Jeg ber om mahdi gosht , lam i en spicy tomatsaus . 
– Når dere skal spise disse , sier servitøren og peker på fatet med kikert / potetblandingen som er omgitt av et eggeskalltynt lag bakt semolinadeig , – ta dem i én jafs , ellers blir det mye søl . 
De to kannene har en skarp mintsaus og en mildere tamadindsaus . 
Kyllingen er en av mine favoritter , vær så god . 
– Han sa ikke noe om den friterte akkaren , men den har også futt , sier Spisevennen etter en bit av de sprø blekksprutringene . 
De sprø , møre , friterte kyllingbitene glir også ned i rekordfart , og til slutt mesker vi oss med å poppe Gol gappen i munnen . 
– Mintdressingen har jammen sting , sier Spisevennen . 
Full kontroll 
– Her har vi en observant servitør , sier Bordvenninnen . 
Hun har nettopp satt fra seg det tomme vinglasset , og servitøren er øyeblikkelig på plass og spør om hun vil ha påfyll . 
Spisevennen henger seg på og foreslår at han og jeg deler en stor flaske chakra , indisk øl . 
Vi sitter langt inne i lokalet og har utsyn både mot folkelivet på Rådhusplassen og kjøkkenet , der det er full aktivitet . 
– Det ser ut til at både kokkene og servitørene har full kontroll , sier Bordvenninnen mens maten flyr ut til bordene rundt oss . 
Det tar ikke lang tid før servitøren er på plass og rydder plass til tallerkener og fat , for nå er hovedrettene nesten klare . 
Litt etter står små bøtter med ris , to typer nanbrød , tre typer chutney , serveringsfat og kasseroller på bordet . 
– Savner dere noe ? 
Det er bare å si fra , sier servitøren . 
Ut å stjele munnfuller Bordvenninnens kylling i karri består av kyllingstykker på benet som tydeligvis har fått en lang tid i gryten , for det møre kjøttet løsner lett fra benet . 
Tomatsausen har tydelig sting av chili og koriander , og en smakebit er for lite , så jeg dypper krisp nan i sausen . 
Spisevennen skryter av sin haryali tikka-kylling , store stykker som er grønne av å ha blitt marinert i en blanding av mynte , chili og garam masala . 
Tandoorisausen ved siden er kraftig , men delikat . 
Mitt lam kommer i en brunrød tomat- og løksaus spettet med krydder som bukkehornkløver . 
Retten varmer godt , og både Bordvenninnen og Spisevennen er bortom kasserollen for å prøve . 
– Kjøkkenet holder samme høye nivå som da de startet , sier begge . 
– Det er ikke rart at folk står i kø for denne maten , sier Bordvenninnen . 
Ildfull avslutning 
Hovedrettene er kommet i store porsjoner , men vi har spist opp rubb og rake . 
Bordet ved siden av har ikke orket alt , men får plastbokser og en papirpose til å ta med restene i . 
Vi ber om dessertkartet , som har fem valg . 
Vi tar chili- og sjokoladekake , sitara brulée , som er vaniljekrem med stjerneanis , og en ispinne med mango- og ingefær-is . 
Ingen av rettene skuffer , men sjokolade- og chilikaken med en stor kule kokossorbet er den soleklare favoritten . 
Regningen kommer på litt over 2000 kroner for tre retter for tre personer med et par flasker øl og noen glass vin . 
– Prisnivået er omtrent som de fleste indiske i Oslo , men maten skiller seg positivt ut . 
Spennende retter 
Hyggelig atmosfære 
Meget bra service Andre gode indiske Jewel of India : 
Indisk i toppklasse på Frogner og Sandaker Mantra by Mister India : Restaurant / bar med spennende retter i Dronningens gate The Indus : 
God indisk / pakistansk bortgjemt i en sidegate på Grünerløkka The Pink Elephant : 
Nyskapende indisk / gatemat på Tjuvholmen Mother India : 
Byen eldste indiske ligger på Bislett 
Matanmeldelsen : 
Stock står støtt i Barcode 
Har Stock fremdeles byens beste entrecôte ? 
– Jeg gleder meg til entrecôten her , sier Spisevennen på vei inn glassdøren til Stock . 
– Dere i Aftenposten har jo hevdet at den er byens beste . 
Nå får vi se om anmelderne er til å stole på eller om det bare er tomme ord . 
Snart sitter vi med et glass av husets hvitvin , Le Grand Ballon fra Thierry Delaunay , som er frisk i glasset . 
Menyen er ikke den største , men kan friste med mange varianter av klassiske retter . 
– Denne vinene ga meg lyst på sjømat , sier Bordvenninnen , som velger taskekrabbe til forrett og fjellørret til hovedrett . 
Spisevennen er klar for entrecôten , men før den vil han ha løyrom . 
Jeg er blitt fristet av and med nypoteter , og siden det er lammesesong , faller valget lett . 
Bordvenninnen vil fortsette med Sauvignon Blanc , mens vi tar på oss spanderbuksene og etter råd fra vår servitør lander på en Barolo , Vigna Mandorlo fra Giacosa Fratelli i Piemonte . 
– Jeg lar den lufte litt før servering så den får utviklet seg enda mer , sier han . 
Forsmak med mersmak 
– Nå kan dere være misunnelige , sier Spisevennen etter den første biten pannekake med løyrom . 
Ved siden av den obligatoriske rømmen og dillkvasten har den svenske rognen fått følge av fritert jordskokk , noe som gir retten et ekstra bitt . 
Bordvenninnens taskekrabbe kommer med favabønner og syltet nepe , som er et godt smakssupplement til den kraftige krabbesmaken , og en lett syrnet smørsaus setter et friskt punktum på retten . 
Mine nypoteter er et stjerneeksempel på hvordan man kan løfte en tilsynelatende enkel råvare til et helt annet nivå : 
Karamellisert fløte , speket and , noen tyttebær og en mørk , delikat kyllingsjy gjør forretten til et helt måltid der smaken av nypotet likevel er tydelig til stede . 
Ivrige gafler er på stadige visitter til min tallerken , og godt er det , ellers vil jeg neppe orke hovedretten , så mektig som denne forretten er . 
Kjøtthimmel 
Vi har så vidt nippet til Baroloen under forrettene , men de mørke bærene og den lange ettersmaken lover godt for neste rett . 
Entrecôten kommer med poteter med spretne grønne bønner oppå og rause flak nykål på toppen . 
Ved siden er en uthulet løk fylt med den mest florlette hollandaise , og de rosa , tykke kjøttbitene har en lekker fettmarmorering . 
– Denne holder mål , og vel så det , sier Spisevennen , som også skryter av pureen av svart hvitløk , som setter en piff på kjøttet og hollandaisen . 
Mitt lam har følge av en myk potetpuré , bakt sjalottløk og kål . 
Moreller setter en søt spiss på retten , der lammet er så mørt at kniven får hvile på tallerkenen . 
Bordvenninnens fjellørret er posjert , og har fått selskap av blomkål , både som puré og stekt bukett . 
Nøtter , reddik og kyllingsjy gir den norske rødfisken et kontinentalt preg . 
– Det er ikke mye fisk , men tilbehøret metter og er delikat , sier hun . 
– Jeg har plass til dessert etter dette . 
Pulverisert sopp 
– Orker jeg virkelig dessert , sier Spisevennen , som diskret prøver å åpne den øverste bukseknappen . 
Han lar seg overtale til å dele dagens oster , tre norske godbiter : 
Kongeost fra Hitra , Råblå fra Grindal og kubbeost fra Rueslåtten . 
To klatter fiken- og aprikosmarmelade samt lunet fruktbrød kommer ved siden av , men vi klarer oss kun med ostene . 
Bordvenninnen har valgt Stocks egen variant av eplekake , som er dekonstruert med pulverisert steinsopp , yoghurt av geit og salt karamell . 
– Det ser rart ut , men smaker forbausende godt , er dommen . 
– Det koster , men det smaker , sier Spisevennen idet han får øye på sluttsummen . 
Nesten 3000 for tre retter på tre personer er ikke billig , men vi har slått oss løs med ekstra dyr vin . 
– Dette er prisnivået i Barcode , mener han , men legger til at maten på Stock holder mål – og vel så det . 
God service 
Bra vinkart 
Utmerket mat Andre i nærheten Vaaghals : 
Nordisk gourmet i Barcode 
Nodee Sky : 
Moderne japansk i 14. etasje 
Edda : 
Nyåpnet restaurant med mange gode retter Brasserie Sanguine og Argent : 
Brasserie og fine dining i Operaen 
Maaemo : 
Når du virkelig skal flotte deg med utsøkt mat Il Vero : 
God italiensk 
Vesper : 
Gastrobar med enkel pubmat og fokus på drikke 
Matanmeldelsen : 
Hva har skjedd , Sorgenfri ? 
Gamle helter står for fall : 
Maten og servicen på Sorgenfri faller ikke lenger i smak . 
Sorgenfri har eksistert på Aker brygge i snart 15 år , og kan – sammen med Beach Club – regnes som en av stayerne på Bryggetorget , der naborestaurantene åpner og stenger med urovekkende jevne mellomrom . 
Vi har besøkt stedet mange ganger for middagsservering gjennom årenes løp , men denne dagen har vi bestemt oss for å prøve lunsjtilbudet . 
Aftenpostens har tre faste matanmeldere som anmelder tre restauranter i uken . 
Alle anmeldelsene kan du lese på restaurantguiden.osloby.no . 
Der finner du også over 60 guider til alt fra byens beste pizza og burgere til thailandske godbiter og søndagsåpne restauranter . 
Sorgenfri har mange klassikere på menyen , blant dem danske smørbrød , noe som er en sjeldenhet i Oslo . 
Men de satser også på tradisjonelle norske og kontinentale retter , som gravet laks , Skagen-toast , fisk- og skalldyrsuppe , moules frites , tartar og hamburger . 
45 kroner for brød ? 
Vi legger merke til at middagsmenyen er pusset opp siden sist , med den beklagelige endringen at man nå også har tilbehør som en egen post : 
– 45 kroner for brød ved siden av – er ikke det ganske drøyt ? spør Bordvenninnen . 
– Nyskapningen med at man må legge til ekstra tilbehør gjør at rettene kan koste mer enn de smaker , mener Spisevennen . 
Siden vi er sultne , bestiller vi et utvalg retter og smørbrød : 
Sorgenfris berømte Københavnerfat , stjerneskudd , en liten porsjon moules frites og tartar . 
Ujevn service 
Serveringen er ujevn denne dagen . 
Siden det er mange gjester på uteserveringen , virker det som om servitørene konsentrerer seg om dem istedenfor oss som sitter inne : 
De farer forbi i en fart med store fat . 
Slik var det også sist vi besøkte stedet . 
Har man feilberegnet antall besøkende og underbemannet denne lørdagen ? 
Etter hvert får vi og bordet ved siden av drikke av en stresset servitør . 
– Ølet er attpåtil dovent , sukker Spisevennen . 
Fat uten futt 
Etter en god del venting som tilbringes ved å se på alle raritetene langs vegger og tak i lokalet , kommer maten omsider til bordet . 
Sorgenfri har et av de artigste interiørene på Aker brygge , men når sulten gnager , er det begrenset hvilken glede gjestene har av gamle skilt , leker og utstillingsdukker . 
– Jeg lurer på om de har bommet på bestillingen . 
Jeg ba om dampede blåskjell med chili og koriander , men denne smaker mye blassere enn jeg antok , sier Bordvenninnen , som også er skuffet over den slappe pommes fritesen . 
Københavnerfatet har også tapt seg siden sist : 
Den lune leverposteien er nesten kald , frikadellene er harde utenpå , skagenrøren har en sur bismak . 
Den gravede laksen , silden og osten får derimot godkjent , i likhet med rødbetene og rødkålen . 
Rugbrødet til er av god , gammel kvalitet . 
Dalende stjerneskudd 
Stjerneskuddet er også en nedtur : 
Den panerte rødspetten og laksen er begge lunkne og tørre . 
Noen slunkne reker , noen salatblader , visne agurkskiver og to klatter dressing liver ikke opp smaksbildet noe særlig . 
Da er det opp til tartaren å redde lunsjen , og selv om det rå kjøttet er piffet opp med blåbær , timian og sennepsfrø , ender retten opp midt på treet . 
Vi deler et fat kjøleskapskald ost og tilslørte bondepiker til dessert , der eplegraniteen og den sprø crumblen så vidt redder bondepikene fra en trist skjebne . 
Alt i alt er dette en opplevelse langt fra det vi hadde ventet oss . 
Hva har skjedd med Sorgenfri ? 
Er man blitt matlei på kjøkkenet , eller er det problemer med å ha nok servitører på jobb ? 
Nå som det har kommet steder som spesialiserer seg på brunsj , som Miss Sophie , Vespa & Humla og Grådi , må Sorgenfri skjerpe seg . 
Restaurantanmeldelse : 
Kjærlighetstrøbbel 
Det er blitt knute på tråden hos romantiske Klosteret restaurant . 
– Beklager ! 
Jeg glemte brødet ? 
Beklager , jeg glemte vannet ? 
Oi , har dere tomme glass ? 
Jeg skal hente vinen . 
Sorry , glemte kaffen deres . 
Servicen hos Klosteret restaurant er hyggelig , men nesten fraværende denne kvelden . 
Det er dessverre ikke det eneste som svikter . 
Turistfelle ? 
– Det er veldig romantisk ! 
Få steder slår Klosteret med sin lune atmosfære og levende lys i kjellerlokalet bak gamle Deichmanske bibliotek , sier spisefølget idet vi tusler ned trappene i Fredensborgveien 13 . 
Spisestedet blir alltid nevnt i guider over romantiske restauranter , og her er kanskje den største utfordringen for Klosteret – uanmeldte gjester . 
Denne kvelden er det mange turister innom , og det medfører altfor mye jobb for de to servitørene . 
Fleksibel meny – Menyen er spennende , med dagens tre- til seksrettere og mange fristelser på à la carte-menyen , mener spisefølget . 
Man har også muligheten til å blande noe fra dagens meny med andre retter , et fleksibelt grep som mangler hos mange andre spisesteder . 
Brød blir satt på bordet etter 45 minutter , og kort tid etter kommer forrettene seilende inn fra kjøkkenet . 
Ventemat – Meget god smak på raviolien fylt med taskekrabbe , men den er nesten kald , sier spisefølget . 
Raviolien smaker mye av krabbe , med skum på toppen laget av sjøkreps og hummer , men det er stivt å betale 175 kroner for de tre små bitene . 
Det er ingen tvil om at retten har stått en stund , før den blir sendt ut . 
Dette skyldes andre bord som også skal ha mat , for den andre forretten vi har bestilt er gazpacho – den tradisjonelle , kalde , spanske suppen . 
Denne er til gjengjeld full av smak , toppet med sprø gresskarkjerner og bøffelmozzarella . 
Sett vin og vann på bordet 
Deretter blir det stille med unntak av lavtsnakkende gjester og gregoriansk musikk over anlegget . 
Glassene med musserende vin er tomme , asjettene blir stående , og det bestilte sprudlevannet dukker ikke opp . 
– Takk for tålmodigheten , sier servitøren etter langtidsfraværet . 
De burde definitivt ha ringt for å få tak i flere servitører . 
Eller i det minste satt vinflasken og vannmugge på bordet for å lette på trykket , når man uansett innser at det koker over . 
Dekantering av vinen er lurt Vinkartet til Klosteret er spennende , med et stort utvalg viner fra hele verden . 
Her har de jevnlige vinsmakinger for deg som er interessert . 
Servitøren er utdannet sommelier , kan mye , men må lære seg at det ikke er lurt å helle siste rest av Uccelliera Rapace 2009 fra Toscana i glasset . 
Den fyldige supertoscaneren smaker nydelig med lekre , bløte , polerte tanniner og en lang ettersmak . 
Da er det synd med masse bunnfall i glasset . 
Mangler saftighet 
– Det ser lekkert ut , men jeg er litt skuffet over entrecôten , sier spisefølget . 
Vi får ingen presentasjon av rettene , men i menyen står det hengemørnet entrecôte . 
Den er fint krydret , litt for mye stekt , og mangler saftigheten . 
Vi har spist mange mørnede utgaver den siste tiden , men denne er av de svakeste vi har spist . 
Den har følge av en nydelig klassisk fransk rett , bønnecassoulet , men det blir vel mye bønner som gir et litt ensidig smaksbilde , selv om beinmargen liver opp noe . 
Den sprøstekte jordskokken har fått saus over seg og er ikke lenger sprø . 
Tre retter = tre timer Frilandsgrisen fra Røros er også for tørr . 
Her er tilbehøret det beste : 
Masse skogsopp , poteter , kastanjegnocchi og gulrøtter . 
Det er en fin kombinasjon av salt og sødme . 
En deilig syrlig eplesky – som det burde vært mye mer av – binder retten godt sammen . 
Deretter går det vinter og vår før servitøren henter de skitne tallerkenene . 
Tre timer for en treretter er i lengste laget , selv om lokalet er romantisk . 
Forhold i fare 
Den siste retten er uten tvil kveldens høydepunkt – ost ! 
Klosteret byr på den halvfaste sveitsiske kumelksosten Chällerhocker , en meget smaksrik , godt modnet ost som produseres i den nordøstlige delen av Sveits . 
Her blir den servert med hjemmelaget knekkebrød , masse korinter – de små svarte rosinene , og deilige salte mandler . 
Blandingen er magisk ! 
– Klosteret har nok hatt en dårlig dag , for vi har spist her mange ganger tidligere hvor både service og mat har vært mye bedre . 
Fortsetter derimot dette nivået , er det bare en ting å si til restauranten : 
Jeg slår opp ! 
Stemningsfullt lokale 
Utrolig utvalg av vin Variert meny Andre romantiske ? 
Franske ? 
Vietnamesiske ? 
Rævva buler ? 
Matanmeldelsen : 
Monsun i vinden Nudelbaren på Grünerløkka er i stadig utvikling . 
La oss håpe neste satsingsområde er bedre service . 
– Kanskje vi skal sende dem en mail og be om å få litt service , sier Willie idet nok en servitør feier forbi uten å se til vår kant . 
Vi har sittet klare til å bestille i snart en halv time . 
Ikke den beste starten på et nytt forhold , nei . 
Imens kan vi jo finlese menyene . 
Vi har nemlig fått to , én fra Monsun Streetbar og én fra Monsun Noodlebar . 
Nudelbaren åpnet i Helgesens gate på Grünerløkka for fire år siden , etter en tid som nabolagsrestaurant på Rodeløkka . 
I fjor høst åpnet de en liten asiatisk burgerbar i lokalet ved siden av moderhuset , og i sommer ble den lagt ned til fordel for en hurtigmatbar , Monsun Street Corner . 
Sett innenfra er det ikke umiddelbart lett å se forskjell på de to , og servitørene og gjester henter både fra den ene og den andre . 
Forbudt sushi 
Begge menyene er utpreget asiatiske , med inspirasjon fra både Thailand , Kina , Sør-Korea , Japan og Vietnam . 
De er bygget opp med seksjoner for sushi , risboller , wok , supper etc. , og begge har flere spennende retter vi knapt har hørt om . 
For eksempel forbudt sushi , som ifølge restauranten skal være en ren , svart sushiris uten sukker og andre tilsetningsstoffer . 
– Se her , en hel meny for sommerruller , sier jeg og peker på seks bilder av ferske vårruller med ulikt fyll . 
Smart av Monsun å utvikle nye typer nå som de rå , vietnamesiske rispapirrullene er blitt så populære . 
Restauranten er ikke mindre foroverlent når det gjelder alternativer for veganere . 
Jeg har aldri sett en så stor vegansk meny – mulighetene er flere og mer fristende enn på mange helveganske restauranter . 
Edamame i superklasse 
Vi har imidlertid bestemt oss for både kjøtt og sjømat , hvis bare servitøren kunne se til vårt bord snart ! 
Til slutt går jeg ut til disken og henter henne . 
Det er midt i uken , så vi er ikke ute etter en festmiddag , selv om sushimenyene – og ikke minst alle makivariantene – ser lekre ut . 
Vi begynner forsiktig med edamamebønner og gyoza før jeg tar kinesisk wok med nudler , kylling , biff og scampi . 
Willie vil ha japansk nudelsuppe . 
Den svartkledde servitøren er helt utrolig kjapt tilbake med et glass Riesling til meg og en japansk øl til Willie , og snart får vi en bolle med glovarme edamamebønner og et fat med nystekt gyozo også . 
Edamamebønnene er kanskje de beste jeg har fått , perfekt kokt , med akkurat passe mye salt og chili . 
Gyozaene , altså japanske pastaputer med hakket svinekjøtt , er derimot litt for mye fritert , selv om det forskriftsmessig bare er på den ene siden . 
Egen avdeling for take away 
Nå som blodsukkernivået er nærmest normalisert , kan jeg glede meg litt mer over interiøret også , for det er veldig hyggelig på Monsun . 
Det er mange kriker og kroker ( deriblant der vi er gjemt – og glemt ) , ulike møbler , puter , pynt og planter . 
Lette hvite gardiner skiller avdelingene , det er friske blomster på bordene . 
Det er flere småbord for par som oss , men enda flere større bord for alle studentene som holder til i nærheten . 
Et hjørne av disken er forbeholdt matbud , som tidvis står i kø for å kjøre take away . 
Mix og match på kjøkkenet 
Men der ! kommer servitøren med resten av maten også , skal si det går unna på kjøkkenet . 
Foran meg setter hun et stort svart fat med dampende nudelwok . 
Willie får en like svart og stor suppeskål med rødoransje ramen . 
Det dufter himmelsk . 
Den japanske suppen er laget på en base av doubanjiang , noe vi googler oss frem til at er en krydderpasta fra Seczhuan . 
Igjen blander Monsun friskt mellom de asiatiske kjøkken . 
Det funker helt fint . 
I suppen er det hjemmelagde ramen-nudler , kylling , vårløk , shitakesopp og pak choi , gode smaker og fine teksturer i den sterke kraften . 
Min kinesiske wok er litt tammere , og når det først loves scampi , bør det være mer enn én . 
Men biffkjøttet og kyllingen er fint tilberedt , cashewnøttene er sprø og nudlene perfekt varmebehandlet , så alt i alt er det absolutt godkjent . 
Overmot står for fall 
Den gode maten gjør oss blide og dessverre litt overmodige , så vi bestiller dessert ! 
Det tar ikke mindre enn 50 minutter å få den på bordet , en uthult kokosnøtt med det som ser ut som varm grøt oppi . 
– Herregud , at jeg aldri lærer , stønner jeg passe irritert og tar for syns skyld en bit av desserten Monsun kaller Black mountain . 
Svart rispudding , biter av banan og mango , og en kremet kokossaus på toppen . 
Den er varm , har rar konsistens , ser pussig ut – og smaker faktisk utrolig godt . 
Etter kort tid skraper vi tomt skall . 
Det er gøy å oppleve asiatiske restauranter som Monsun , med nyskapende meny , bra priser og flotte råvarer . 
Hvis de bare får dreis på serveringen , skal vi anbefale stedet helt uten forbehold ! 
Matanmeldelsen : 
Gode utsikter i Nydalen 
Xeast er Nydalens hippeste sted og har trolig den beste utsikten av spisestedene i området . 
Men kjøkkenet har falmet siden forrige besøk . 
– Her er det lenge siden jeg har vært ! 
Det har skjedd mye siden den gang jeg jobbet her , sier kveldens fjerdemann , som er blitt invitert av Spisevennen tilbake til gamle tomter . 
– Da het den asiatiske restauranten her oppe Nydalen Eat . 
Det jeg husker best fra den , var at Hellstrøm skulle rydde opp , men det ser ikke ut til å ha hjulpet . 
Dette stedet ser mye hyggeligere ut , og uteserveringen her er en perle ! 
Fullt ut , ledig inne Sist vi besøkte Xeast , var da det var nyåpnet . 
Allerede den gang var stedet godt besøkt , og denne ettermiddagen er det få ledige bord igjen på uteserveringen . 
Inne er det derimot god plass . 
Vi har begynt med øl , Kona big wave på fat . 
Et lyst og friskt øl som passer godt til de fire forrettene vi deler : to dim sum , laksetataki og kimchi bao buns . 
Laksen har fått en rask tur på grillen slik at den har fått en tynn stekeskorpe . 
Ved siden av har vi fått ponzusaus med et anstrøk av ingefær . 
– Godt med lunet fisk , men sausen er forbausende anonym , sier Bordvenninnen . 
Ikke dum din sum Spisevennen er skuffet over deler av dim sum-en : 
– Vårrullen er litt for tørr , akkurat som den friterte wontonen . 
Det beste er det dampede knyttet med ... er det reker ? 
De små rognene på toppen setter også en piff på retten . 
Heller ikke bao bunsene imponerer noe særlig . 
Den søte bollen er litt for klissen , og svineribben er for slapp , men kimchi-stinget redder noe av inntrykket . 
Pustehull langs elven Nedenfor den solrike terrassen flyter Akerselva bedagelig , og siden vi er omgitt av turister , studenter og forretningsfolk som nyter ettermiddagssolen med godt drikke i glasset , føler vi oss hensatt til sørligere breddegrader . 
Godt drikke og fin fisk 
Så er det på tide med hovedrettene . 
Vår vennlige servitør har mye å gjøre , men har sørget for påfyll . 
Begge venninnene har fått et glass Riesling fra von Winning , mens Spisevennen og jeg har valgt hver vår flaske øl : 
Jeg har tatt en lett pils , Tsingtao , til min Xeast-burger , mens han har valgt Alhambra reserve , et litt søtlig spansk øl , til sin crispy duck . 
Bordvenninnen har bedt om pad thai med kylling , og venninnen tar gindara-torsk , en tradisjonell japansk rett . 
Torsken viser seg å være det beste valget : stram og god i kjøttet med wokede grønnsaker der tomatene gir en fin sødme ved siden av den sursøte miso-sausen . 
Bordvenninnens pad thai med kylling er en stor porsjon , så vi andre får lov til å ta flere smakebiter . 
– Godt nok , men du får denne retten bedre og billigere nede i sentrum , for eksempel Tuk Tuk eller Tasty Thai . 
Brunost-is imponerer 
Burgeren kommer med stekte søtpoteter og har fått et ekstra sting med chilimajonesen , som snart er å få over hele byen . 
En burger helt på det jevne , selv om brødet er saftig og godt . 
Spisevennen gir crispy ducken godkjent , men ikke mer . 
– Sprøtt skinn , men litt for tørt kjøtt . 
Vi tar tre desserter på deling før vi ber om regningen . 
Brunostis og to varianter av sjokoladefondant : en med blåskimmelost og en uten . 
Blåskimmelosten får delt mottagelse : 
Bordvenninnen er ikke begeistret , mens Spisevennen liker kombinasjonen av søtt og syrlig . 
Alle er enige om at brunostisen er aller best . 
– Xeast har gjort noen endringer siden sist og er blitt mer proffe , men maten er ikke like bra som ved forrige besøk . 
Dette er nok stedet der man heller tar en drink etter jobb og eventuelt noe å spise ved siden av . 
Fin beliggenhet Godt utvalg drinker 
Flere deleretter Andre gode asiatiske Kamai : 
Asiatisk fusion på Grünerløkka Alex Sushi Vika : 
Byens beste sushi 
Izakaya : 
Intim sakebar med mye godt Nodee Barcode : 
Moderne og elegant i Bjørvika 
Dinner : 
Høy kvalitet ved Nationaltheatret Hanami : 
Elegant og lekkert på Tjuvholmen Asian Box : 
God gatemat i Homansbyen / Majorstuen 
Restaurantanmeldelse : 
Som en tur i berg-og-dal-banen Grilleriet gløder ikke like intenst . 
Les hvorfor de rykker ned en karakter . 
– Har dere satt dere ned her selv ? 
Har noen vist dere til dette bordet ? 
Den aggressive servitøren har ikke fått med seg at vi er blitt tildelt bord av en annen servitør og spør enda en gang for å være på den sikre siden , før hun forsvinner . 
Deretter sitter vi og blomstrer en stund før vi får tilbud om menyer og et glass vann . 
Griser med vinger – Pingviner på menyen ? 
Spisefølget har ennå ikke tatt på seg brillene og retter det kjapt til pigwings idet synet er bedre . 
Grilleriet byr på en daglig tre- til femrettersmeny samt en à la carte-meny med mange spennende retter . 
Den strenge servitøren kommer med en kurv småtørt brød og tar imot bestillingene våre . 
Et smil et kilometervis unna . 
Lunt og trivelig 
Grilleriet er en gigantisk restaurant i Folketeaterpassasjen , men man har vært flinke til å innrede spisestedet . 
En bar i midten , sofaer langs den ene siden , små og store bord og mange levende lys gir en lun og fin stemning . 
Her er også et åpent kjøkken , noe som ikke alltid er like stas . 
Denne litt stille kvelden sitter en servitør på en stol og skravler med en gjespende kokk . 
Bet for bet – En meget god forrett , synes spisefølget , som har valgt dagens treretter . 
Den starter med en betetartar som minner mye om en rett vi nylig spiste på Kolonialen . 
Den består av ulike beter , både rå og syltede , som blandes med ferskosten nyr . 
Resultatet er en deilig rett i ulik tekstur med mye sødme og syrlighet . 
Krabbekrøll 
Den andre forretten er dessverre ikke like vellykket . 
I menyen står det krabbe med chili , og foran oss blir det plassert en stor skål med grillet kongekrabbe i pepperglace , biter av chili og frisk koriander . 
Mange av bitene er altfor tørre , nesten seige , men kommer du lenger opp på krabbeleggen , er det mer sødme og saftighet . 
Den sødmefulle glacen passer godt til , og det er mye krabbe til 265 kroner . 
Liverpool ? ? ? 
– I år kommer Liverpool til å vinne seriegullet , sier en skråsikker gutt i en større gjeng bak oss . 
Spisefølget er nesten oppe av stolen for å diskutere Manchester Citys perfekte lag , men setter seg lydig ned – man er da på restaurant . 
Lokalet er under halvtomt og består av en blanding av enslige hotellgjester , en større turistgruppe , noen familier og par i alle aldre . 
Grilleriet favnet bredt og kommer garantert til å bli fullbooket under hele spilleperioden til A Phantom of the Opera . 
For tørt Hovedrettene deler seg også i to . 
Kveitestykket ser innbydende ut , men er tørt etter for lang varmebehandling . 
Det er godt krydret , og det hjelper på tørrheten med luftig og salt potetespuma . 
I tillegg er det god spinat , vårløk og en grønn , velduftende urteolje til . 
Porsjonen er også meget stor og mettende , om man er glad i tørr fisk . 
Måltidets høydepunkt – Nydelig ! 
Dette er noe av det beste jeg har spist på lenge , sier spisefølget . 
En av grillrettene på menyen er svinekam , og denne gir deg bakoversveis . 
Kjøttet er mørt og saftig , salt og velsmakende , og det er masse av det ! 
Retten er blant de dyreste på menyen , 385 kroner , men forsvarer hver krone . 
Tilbehøret er massivt , med en saftig maiskolbe med smeltet blåmuggostsmør , samt skåler med deilig blomkålpuré , chimichurri , hummus , grillet pak choy og en stor porsjon utrolig gode og sprø fries . 
Hadde vi vist hvor mye mat det var , hadde vi droppet forretten . 
Kjøkkenet har også slengt ved en tykk og småpiffig chipotlesaus som er perfekt til det grillede svinekjøttet . 
Råflott Råblå – Litt dyrt og ikke det beste ostefatet vi har fått , mener spisefølget . 
Vi har fått tre biter ost til 185 kroner , der blåmuggosten , Råblå fra Grindal ysteri i Renndalen , er den klart beste . 
Kumelksosten Gruyère fra Sveits har noen glemt å pakke inn , så den er for hard og gummiaktig utenpå . 
– Synd med kveiten og en del biter småseig kongekrabbe , for Grilleriet viser med svinekammen at de har det inne . 
Smilekurs kan også være en fordel for noen av servitørene , avslutter spisefølget . 
Matanmeldelsen : 
Nesten i paradis på Majorstuen 
Det går relativt fort , det er relativt billig , maten er relativt god , og servicen er super på Villa Paradisos nyeste avdeling . 
– Dette virker ikke lovende . 
Vi burde bestilt bord . 
Bordvenninnen er bekymret , for vi står i kø for å komme inn døren . 
Innenfor diskuterer en kunde som skal hente pizza med hovmesteren . 
– Det virker som om de ikke har laget dem ferdig ennå , sier Spisevennen . 
Men den høflige , vennlige og effektive hovmesteren har snart ordnet både bord og pizza til de sultne foran oss i køen . 
– Bare to minutter , så har vi noe ledig , sier han til oss . 
Tidligere lå hippe Mad Fork her , men det holdt ikke mer enn et par år . 
– Da burde Villa Paradiso ha bedre muligheter i samme lokale . 
Jan Vardøen pleier å treffe publikum med sine folkelige og ujålete konsepter , noe suksessene med steder som Nighthawk Diner og Villa Paradiso på både Grünerløkka og Frogner har bevist , sier Bordvenninnen . 
Pasta , pizza , eller noe annet ? 
Det går ikke mange minuttene før drikke står på bordet , men vi trenger litt ekstra tid til å se igjennom menyen . 
– Pasta eller pizza ? 
Kalveentrecôte ser godt ut . 
Uff , dette blir vanskeligere enn jeg hadde tenkt , sier Spisevennen . 
Bordvenninnen spør om agnolotti , pastaputer , men den er det slutt på , beklager servitøren . 
– Men prøv risonien vår , den er veldig god , sier han . 
Spisevennen har endelig bestemt seg for kalveentrecôten , så han velger bort forrett . 
Jeg ber om tunfisk-carpaccio og deretter pizza indiavolata , som kommer med sterk salami , mens Bordvenninnen vil ha pizza med steinsopp . 
– Det har vært et elendig soppår i skogen , så dette får bli årets fangst , sukker hun . 
Oppmerksom service 
Det går fort å få både mat og drikke , og ivrige servitører tar bort tomme glass og spør om vi har trenger mer å drikke etter at den som har levert forrettene har tatt opp bestilling . 
– De er effektive her , sier Bordvenninnen og tar en gaffel av de små pastagrynene toppet med dampede blåskjell uten skall . 
– Dette er godt ! 
Smak , sier hun og strekker frem gaffelen . 
Risonien har bra tyggemotstand og en tydelig smak av sjø . 
Persillesmør setter den ekstra avslutningen på smaken . 
– Kan jeg få prøve litt av tunfisken da ? spør hun . 
Tunfisken er smørmyk , kantet med valmuefrø og har deretter fått rikelig med god olivenolje over seg . 
Et par oliven setter et salt smakspunktum på retten . 
Glovarm pizza 
Det tar ikke lang tid før hovedrettene er klare , og både Bordvenninnen og Spisevennen har bestilt rødvin til disse , Frappato fra Sicilia . 
Jeg fortsetter med Nastro Azzuro , en lett italiensk øl av pilsnertype . 
– Den er litt sur , mener Spisevennen , som lurer på om vi har fått siste rest fra en flaske . 
Men han skryter av kalveentrecôten sin , som ligger på masse sopp og løk . 
– Dette er et skikkelig stykke kjøtt for en tohundrelapp . 
Et par biter etter rynker han pannen . 
– Det er rart : 
Deler av kjøttet er seigt . 
Får jeg en bit av pizzaen din ? 
Min Indiavolata er bra , med en lett brent tone på skorpen . 
Ifølge menyen kommer salamien fra frittgående Svartskogsvin , så vi snakker kortreist mat . 
Oliven , rødløk og pecorino-ost strammer opp smaksbildet . 
Du blir ikke blakk Bordvenninnen er også fornøyd med sin Cacciatore , selv om de har spart på steinsoppen . 
– Den kan heller ikke måle seg med den man får på Lofthus Samvirkelag eller de spennende variantene på Teatro , mener hun . 
Vi avslutter med en tiramisú på deling mens Spisevennen tar en affogato – en kule iskrem med espresso . 
Tiramisuen er deilig myk og kremet . 
– Men de kunne halvert sjokoladedrysset på toppen , sier Bordvenninnen etter en hostekule . 
Prismessig er Villa Paradiso konkurransedyktig med de fleste i nabolaget , og kalveentrecôten var et kupp , ifølge Spisevennen . 
– Et bra stikk-innom-sted for beboerne , er konklusjonen . 
Rask servering 
Hyggelig service 
Rimelige retter Andre på Majorstuen 
À L ’ aise : 
Klassisk , franskinspirert kjøkken med moderne eleganse Lofotstua : 
Fiskemat i rorbumiljø 
Publiko : 
Lekre småretter med norske råvarer Fyr Bistronomi : 
Folkelig gourmet med mat fra kullgrill 
Kverneriet : 
Fancy , lekre burgere Diamond Indian Cuisine : 
Klassisk indisk kjøkken med sting Restaurant Larsen : 
Nabolagsrestaurant med atmosfære Tatakii Asian : 
Japansk med inspirasjon fra Korea og Kina 
Restaurantanmeldelse : 
Publiko byr på publikumsvennlig mat God mat og høyt vinpåslag hos Publiko på Majorstuen . 
– Dette er grunnen til at det ofte blir så dyrt å spise ute på restaurant , sier spisefølget . 
Vi har satt oss ned hos Publiko i Vibes gate 11 på Majorstuen og leser gjennom mat- og vinmenyen . 
Maten frister , men prisene på vinkartet imponerer ikke . 
Nye varianter av kjente retter 
I det gamle lokalet til Bolivar og Otro Lio på Majorstuen har Publiko laget mat i drøye to år . 
På menyen finner vi mange norske råvarer i kombinasjon med europeiske , og Publiko ønsker å by på nye varianter av kjente retter . 
De tilbyr blant annet den kalde , spanske mandelsuppen ajoblanco i kombinasjon med norske tomater , breiflabb med misoglaze og en tacovariant med rå sei . 
Alt er selvsagt deleretter , som resten av Restaurant-Oslo . 
Krabbetid 
Det uformelle lokalet har mursteinsvegger , trebord , brune skinnstoler og mange lyspærer hengende fra taket . 
– Da får dere servert de første to delerettene : 
Krabbetoast og rå sei , forteller den tilstedeværende og hyggelige servitøren . 
Maten er meget vellykket . 
Oppå den godt stekte toasten ligger krabberøren , som er saftig , frisk , sødmefull og syrlig . 
Krabbesmaken trer fint frem , og vi kjenner også smaken av litt avokado og kålrabi som visstnok er fermentert . 
150 kroner er en bra pris på retten som metter godt , men som ikke er så lett å dele . 
Sei med stikkelsbær 
Den andre deleretten er pakket inn i en tynne pannekaker , slik du spiser når du bestiller crispy duck . 
Innholdet er både spennende og godt . 
Biter av rå sei er blandet med erter og stikkelsbær , som gir en svært syrlig , frisk og søtlig munnfull . 
Kjøkkenet har også fylt på med litt chili , som gir et ekstra punch til den vellykkede retten . 
Fire ganger polpris ! 
Lydnivået er behagelig i det halvfulle spisestedet , og vi har bestilt en flaske hvitvin til fiskeretten . 
Fio Rätzelhaft Mosel 2015 er en frisk og deilig vin , med masse syre og en del restsødme for å matche den litt sterke maten . 
Den koster 169 kroner på polet , men på Publiko selger de den for 600 . 
Det er en heftig prisstigning . 
Rødvinen Wente Southern Hills Cabernet Sauvignon 2015 koster 215 kroner på polet . 
Nå selges den for 850 kroner . 
Det er nesten en firedobling av prisen . 
Breiflabb overalt 
Maten er det derimot lite å utsette på . 
Vi har valgt den dyreste deleretten til 325 kroner , men breiflabbstykket er gigantisk . 
– Fantastiske smaker , og fisken er perfekt krydret og varmebehandlet . 
Eneste minus er at fisken fort blir kald , mener spisefølget . 
Det store hvite og blanke fiskestykket er toppet av glinsende og sødmefull mørk misoglace , og rundt er det en nydelig , redusert og smaksrik kyllingkraft . 
Habanerosmør Bortsett fra masse koriander på toppen av fisken må du bestille tilbehør ved siden av . 
Vi tester ut tre ulike varianter , der spesielt én skiller seg ut . 
Blomkål er havnet som hovedingrediens på flere av Oslos restauranter , og her blir kålblomsten servert med tahine-saus , hissig habanerosmør , pistasjnøtter og vårløk og koriander på toppen . 
Her er meget gode sammensetninger med ulike teksturer , der ingen av smakene overdøver de andre . 
Potet-terrinen er saftig og salt , og i tillegg spiser vi en enkel siderett med sprø hjertesalat og parmesan . 
HaPå ? 
Rodrigo Belda står bak Publiko og driver fra før av både Delicatessen og peruanske Aymara . 
Han har tatt med seg flere spanske elementer inn i menyen . 
I tillegg til ajoblanco byr spisestedet på en dessert med eple , hasselnøttcrunch , vaniljeis og dulce de leche , en tykk , kremet karamellsaus , populær i mange spanske desserter . 
Eplet er lunt og passe mykt , og desserten er ikke for søt . 
Publiko holder nivået på maten siden forrige besøk og er sammen med Brasserie Blanche og Fyr Bistronomi blant de beste spisestedene i området . 
Restaurantanmeldelse : 
Meget god pizza Girotondo byr på hyggelig service og gode pizzaer , men det er noen småting å pirke på . 
– Youngskvartalet er en gigantisk suksess ! 
Her får man nydelig mat hos Nemesis , Lulu og Gunnars Generasjonsbar , bra drinker hos Andre til høyre , og godt utvalg øl hos Håndslag . 
Legg til en god kaffe hos Talor & Jørgen og gode skinker hos Håndslakt , så har man gjort mye riktig i det flotte bygget , sier spisefølget . 
Vi har gått opp trappen fra Håndslag og fått plass på pizzarestauranten Girotondo i 2. etasje . 
Kjente fjes Lokalet til Girotondo er uformelt og enkelt , og innredet med lange bord hvor man sitter sammen med andre gjester . 
Her kommer vinen i mugger og man drikker av enkle kjøkkenglass . 
Spisestedet ønsker å være tilgjengelig , folkelig og sosialt , og lykkes godt med det . 
– Jeg innbiller meg at jeg har sett kokken tidligere på Baltazar eller Lofthus Samvirkelag . 
Den ene servitøren har i hvert fall jobbet hos Villa Paradiso på Løkka . 
Det lover godt , sier spisefølget . 
Mange pizzavarianter 
Menyen består av enkelte antipasti , 15 pizzavarianter og noe søtt etterpå . 
Vi starter med en antipasti og deler en classico italianio på tre – et utvalg av italiensk oster og skinker . 
Etter 15 minutter kommer en stor trefjøl med maten på . 
– Det er mye mat , en raus porsjon , sier spisefølget og dypper lun focaccia i en fyldig og god aioli . 
Her er også saftige , marinerte artisjokker og kapers . 
Gorgonzolaen er fint modnet , men salamien og skinkene bare delvis innfrir . 
Coppaskinken er veldig tørr i kantene , mens pepperonien er velsmakende . 
Tøff konkurranse 
Det er tøft å åpne en ny pizzarestaurant i området . 
Få meter unna ligger Taverna ’ n og Hells Kitchen , og det er kort avstand til både Cantina Cortina og Brunello Pizzeria , alle med gode pizzaer . 
Lokalet er stappfullt denne ettermiddagen med mange folk i alderen mellom 25 og 40 år . 
– Pizzadeigene blir visstnok laget på en 70 år gammel surdeigskultur , opplyser spisefølget i det tre ulike pizzavarianter lander på bordet ; Parma , Amatrice og Infocata . 
Det lukter deilig og ser innbydende ut . 
Seig og luftig Amatrice er oppkalt etter et lite sted i provinsen Rieti , omtrent midt i Italia . 
Den kommer med tomat , fersk mozzarella , pancetta – italiensk bacon , pecorino-ost , rødløk , chili og oregano , og smaker veldig godt . 
Den er passe sterk , ikke for salt , og med en bunn og tomatsaus som gjør at men nesten ikke trenger noe mer . 
Det er god smak av fyllet , veldig behagelig og balansert sammen med ostene . 
Bunnen er meget crispy på utsiden og litt seig og luftig som man gjerne vil ha god italiensk pizza . 
Meget god parma Rundt oss er det god stemning , og flere personer går inn til baren ved siden av mens de venter på bord . 
Vi nyter pizza nummer to , en klassisk parmapizza . 
– Denne er også meget god ! skryter spisefølget . 
Fire store skiver parmaskinke ligger oppå den gode bunnen , med masse parmesanost , smakfulle cherrytomater , mozzarella , peprede rucola og en klunk olivenolje . 
Det smaker kjempegodt . 
Supertoscaner 
Vinutvalget er ikke så stort , men her finner du et variert knippe viner fra ulike deler av Italia , alt fra enkle Barbera d ’ Alba og kraftige Baroloer til vulkanvinen Taurasi fra Campania og den legendariske Sassicaia – supertoscaneren . 
Mer futt , takk ! 
Den tredje pizzaen har servitøren anbefalt , fordi det er den sterkeste på menyen . 
– Den er det krutt i , får vi vite . 
Det er det definitivt ikke . 
Infuocata er kliss lik Amatrice , men her har man byttet ut pancettaen med salame calabrese – en sterk salami . 
Dessverre er det lite futt i svinepølsen , og det er beskjedne mengder med chili oppå bunnen . 
Pizzaen er likevel god på smak . 
Her er den samme sprø og seige bunnen , og det er bra mengder av salamipølsen . 
En viktig ting å huske på når det er travelt og mye folk , er å fordele toppingen jevnt over pizzaen . 
Nå er det litt ujevnt fordelt med rødløk og mozzarella . 
Uhøytidelig og folkelig 
Pizzaprisene ligger rundt 140–195 kroner , omtrent som de fleste andre konkurrentene i byen . 
– Jeg var nettopp en tur i Milano og spiste på et sted som minnet mye om Girotondo . 
Uhøytidelig og folkelig , et livlig lokale med masse lyd , men hvor man kan prate uforstyrret , selv om man deler bord med andre , sier spisefølget . 
Anmeldelse av Tijuana : 
Se opp for taco-ras Femåringen Tijuana har mye å godt by på , men ujevn service trekker ned helhetsinntrykket . 
Tijuana åpnet 1. november for fem år siden og har siden den gang hatt både opp- og nedturer : 
De hadde en avdeling i Sporveisgata som måtte vike for Asian Box etter en tid , og en avlegger / variant på Olaf Ryes plass holdt heller ikke ut så lenge . 
Men originalen nedover Thorvald Meyers gate mot Schous plass holder ikke bare stand – de har utvidet menyen med lunsj- og hovedretter og holder også på med å pusse opp overetasjen . 
En hyggelig bakgård er perfekt for varme sommerdager , men denne ettermiddagen er det grått og hustrig , så vi tar plass i et hjørne innenfor døren . 
Aftenpostens har tre faste matanmeldere som anmelder tre restauranter i uken . 
Alle anmeldelsene kan du lese på restaurantguiden.osloby.no hvor du også finner over 60 matguider til alt fra beste pizza og burgere til thailandske godbiter og søndagsåpne restauranter . 
Menyene og drikkekartet er allerede på bordet , spisekartet er rett og slett underlaget på hver plass . 
Drikkekartet byr på et rikholdig utvalg tequila- og rombaserte drinker , og de har til og med egne « smaksmenyer » med tequila . 
Spisevennen har gått for å finne toalettet mens jeg har fått i oppdrag å bestille en klassisk Margarita , men servitøren er blitt borte . 
Ved andre bord sitter folk rådville og venter , og et par reiser seg for å gå uten å ha fått kontakt med servitøren . 
Etter hvert får vi bestilt en øl og en drink , men det tar tid å få drikken , og vi får heller ikke bestilt mat . 
Treg start 
En tydelig stresset servitør kommer tilbake for å ta imot bestillinger . 
Vi spør om det lønner seg å bestille i flere omganger , men får beskjed om at det skal ordne seg , siden kjøkkenet allerede har mye å gjøre . 
Det gjør det bare nesten : 
Først får vi guacamole med sprø , hjemmelagde tortillachips , men når den er spist opp , må vi vente med nesten tomme glass . 
– Beklager , maten kommer snart , skal dere ha mer å drikke ? 
Denne gangen går vi for hver vår øl , og ikke lenge etter kommer maten på bordet . 
Smakfulle munnfuller 
To tacos med oksetunge , to med ternet svinekjøtt , to sprø tortillas med ceviche og en liten gryte med langstekt oksekjøtt med løk , sitron og en grønn salsa med sting . 
– Her gjelder det å spise fort , sier Spisevennen , så vi lar den kjølige , marinerte fisken vente mens vi legger i oss tacoene . 
Tortillaen på dem med svinekjøtt står dessverre ikke til å redde , de revner idet vi skal føre dem til munnen . 
– Helt greit svin , men kjøtt-terningene ligner til forveksling på kebab-biter , bare det at sausen har mer sting . 
Tunge-tacoene er bedre , det samme gjelder det møre oksekjøttet som renner utover tortillaene . 
Cevichen med argentinske villreker ligger på en frisk og syrlig salat som har bløtt opp tortillaene slik at de mister noe av sprøheten , men smaken er det ingenting å utsette på . 
Mye for pengene 
Det er likevel de to siste rettene som redder fireren : huitlacoche , som består av tre små enchiladaer rett fra ovnen , fylt med mais-sopp , også kalt Mexicos trøffel , og taco al pastor , tacos med mørt svinekjøtt og ananas . 
Vi ber om regningen idet servitøren kommer for å hente de tomme fatene , og vi kan konstatere at man får mye for pengene her . 
– Med litt mer oppmerksom service og mat som kommer i flere omganger , er dette et sted vel verd besøket hvis man skal ha noe godt før eller etter en barrunde på Grünerløkka – eller sitte her med drinker og noe ved siden , mener Spisevennen . 
Matanmeldelsen : 
Jewel of India Frogner skinner ennå Jewel of India oppfyller alt det vi ønsker av et restaurantbesøk : hyggelig og oppmerksom service , koselige omgivelser og delikat mat . 
– Dette opplever du ikke overalt : 
Her står servitørene på rekke og rad for å ønske deg velkommen , sier Bordvenninnen . 
Vi er blitt plassert slik at vi kan se alle som kommer inn , enten det er spisegjester eller folk som skal hente mat . 
Dem blir det mange av utover kvelden . 
– Et populært sted , konstaterer Spisevennen . 
Aftenpostens har tre faste matanmeldere som anmelder tre restauranter i uken . 
Alle anmeldelsene kan du lese på restaurantguiden.osloby.no hvor du også finner over 60 matguider til alt fra beste pizza og burgere til thailandske godbiter og søndagsåpne restauranter . 
Plettfri service 
Men servitørene gjør langt mer enn å hilse på gjestene . 
Fra det øyeblikket vi har satt oss ned , har både en og to svermet rundt oss med vannkarafler , menyer og bestillingsblokken klar . 
Så å si før vi har tatt en slurk av vannglasset har de kommet med et glass Petit Chablis og helt opp indisk flaskeøl i glass og satt foran oss . 
Servicenivået holder seg jevnt høyt under hele måltidet , fra forrettene til dessertene . 
Lekre lammebiter 
Vi har bestilt onion bhaji , adraki champ og kylling pankh , det vil si henholdsvis fritert løk , marinert lam og kyllingvinger . 
Men på Jewel of India kommer de med en vri : 
Løkringene er knasende lekre , sprø og uten den litt fettete tonen man kan oppleve enkelte steder . 
Kyllingvingene har fått en omgang i marinade med yoghurt , sitron og ingefær , som gjør dem saftige og delikate . 
Men de marinerte og grillede mini-lammekotelettene imponerer mest , med sin varme smak av kardemomme og kanel . 
Eksotisk , og perfekt når gradestokken kryper nedover . 
Smaksopplevelser i fleng 
Det tar ikke lang tid fra forrettene er ryddet bort og ny drikke er satt på bordet til hovedrettene gjør sin entré . 
Tandoori sangam er et overflødighetshorn av en flatpanne med godbiter fra tandoorien : kylling , lam , kongereker og seekh kebab . 
Rekene er spretne , foldet ut som fete sommerfuglvinger og har god tyggemotstand . 
Kyllingen og lammet er så møre at kniven får hvile . 
Seekh kebaben har et myndig kryddersting som bare matches av den rustrøde sausen . 
De mørnede bitene av pepperkylling har fått følge av kokos og mandler og er toppet med pepper . 
Vi har bedt om sterk saus , som sammen med pepperen gir en gispende lekker opplevelse . 
– Godt vi har bedt om nan og raita ved siden , sier Bordvenninnen mens vi skraper kobberkjelene tom for saus med de siste brødbitene . 
Lam rahra har godgjort seg med tomat og løk på lav varme over tid . 
Den er blitt silkemyk underveis . 
En snev av safran og en skvett brennevin – er det whisky ? – gir en fin avslutning på smaksbildet . 
Denne retten gir en mersmak som varer . 
Selv med mange i lokalet har servitørene vekslet på å passe på samtlige spisegjester og dem som kommer for å ta middagen med hjem . 
Vi har kommet til desserten og kaffe . 
Bordvenninnen hadde tenkt seg husets gulrotkake , men er blitt så mett at det blir mango delight , det vil si hjemmelaget mango-is med kardemomme . 
Det samme krydderet dukker også opp i vår andre dessert , pistasj-kulfi – indisk is , som også er smaksatt med hakkede pistasjnøtter . 
Begge rettene setter en fin sluttstrek for måltidet . 
Det er ikke billig å spise på Jewel of India ; våre hovedretter ligger rundt 250 kroner og oppover . 
Men sett under ett har vi fått en svært god matopplevelse og service som gjør at man føler seg meget vel ivaretatt . 
Restaurantanmeldelse : 
Katla innfrir forventningene Nye Katla restaurant byr på mange gode retter , men mangler litt krutt . 
– Dette har jeg gledet meg skikkelig til ! 
Pjoltergeist var en av mine yndlingsrestauranter , så det blir spennende å se hva den islandske kokken Atli Már Yngvason får til på sitt nye spisested Katla – visstnok en slags videreføring av Pjoltergeist , sier spisefølget . 
Aftenpostens har tre faste matanmeldere som anmelder tre restauranter i uken . 
Alle anmeldelsene kan du lese på restaurantguiden.osloby.no , hvor du også finner over 60 matguider til alt fra beste pizza og burgere til thailandske godbiter og søndagsåpne restauranter . 
Oslos høyeste restaurant Katla restaurant ligger i Universitetsgata 12 , kort vei unna Restaurant Fjord , Eik , Elias , Kafe Løve og Lemongrass . 
Lokalet er røft og upolert med mye naken mur , trebord , lekre stoler , noen fargerike tegninger på veggen , svære vinduer og en utrolig stor høyde under taket . 
Har du booket bord i restauranten , er eneste menytilbud en åtteretter – samme type konsept som hos Pjoltergeist med sin Zuperpakki . 
Det er plass til 45 personer i restauranten og hele 60 i baren , og Katla byr også på et chambre séparée . 
Vi starter med noen ulike varianter av Margarita , der spesielt den søte varianten imponerer . 
En blanding av Tequila , brennevinet Mezcal , kokos og lime smaker fortreffelig . 
Beinmargsmør – Puffet svor spiste vi også på Pjoltergeist , sier spisefølget og tar en ny knasende sprø bit og dypper i deilig baconmajones . 
Kort tid etter kommer en makrellsalat på bordet , som vi legger på lune biter pitabrød påsmurt beinmargssmør . 
Den kremete salaten smaker mye av den fete fisken og er blandet med rødløk og gressløk . 
En mettende , god og uformell start på måltidet . 
Servitøren har foreslått en Patrick Baudouin Effusion 2016 til sjømaten , et godt valg til de ulike smakene , en frisk og tørr Loire-vin laget på Chenin Blanc . 
Blekkulf spist opp 
Deretter kommer takoyaki , en japansk snack bestående av friterte akkardeigboller med bonitoflak , vårløk og bbq-saus – nok en klassiker fra Pjoltergeist , som de også serverte på Øyafestivalen i 2017 . 
Retten er fortsatt meget god , sødmefull og litt spicy . 
Musikken er nokså høy hos Katla , som ønsker at lokalet skal være et uformelt sted med høy stemning . 
Nå er det nok i høyeste laget for mange , og LCD Soundsystem skriker ut « I wish that we could talk about it » i låten « Someone Great » . 
Strålende tunfisk 
Tunfiskserveringen vil man i hvert fall snakke om . 
Den byr på noen sushibiter toppet ned tunfisktartar og chipotlemajones og med kimchi og reddik inni risen . 
Det er sprøtt , småsterkt , salt og syrlig , men blekner i forhold til tunfiskfileten . 
Fire skiver rødglinsende herligheter er penslet med en smaksrik asiatisk fiskesaus , som er noe av det beste vi har spist . 
Kombinert med grillet , søtlig hjertesalat er dette et av kveldens desiderte høydepunkter . 
Kamskjell viser muskler Den engelsktalende servitøren har god kontroll på måltidet og er stadig borte ved bordet for å fylle på med vin og vann . 
Det er i tillegg stas at andre servitører og kokker serverer de ulike rettene våre . 
Det gjør det mer hyggelig og uformelt . 
Neste rett er også vellykket . 
Saftig kamskjell er delt i biter og blir servert med en kinesisk XO-saus med bacon , chili , ingefær og szechuan-pepper . 
Her kjenner vi de sødmefulle musklene først , før den småsterke sausen slår inn . 
Tammere smaker 
Det har alltid vært gøy å besøke Pjoltergeist , fordi man fikk retter man ofte ikke fikk andre steder i Oslo . 
Her var det spennende smaker og kombinasjoner , ofte tilført mye krutt . 
Derfor blir de neste serveringene en liten « nedtur » på Katla , selv om smakene er meget gode . 
Skatevinger med spisskål , steinsopp og smørsaus ser lekkert ut , smaker godt , men blir litt ordinært og noe du kunne fått på flere andre spisesteder . 
Den syrlige og fete sausen er dominerende og god , den stuede kålen er mild med fin tyggemotstand , og det dufter herlig av bitene med steinsopp . 
Dessverre blir den hvite fisken noe borte i smaksbildet . 
Sett hale på oksen 
Sjømatrettene har kommet svært kjapt , men heldigvis blir det en god pause før kjøttet ankommer . 
Da har vi også fått deilig rødvin i glasset , Justin Dutraive Beaujolais Les Bulands 2017 , en fruktig og god vin med beskjedne tanniner . 
Vinkartet er meget oppdatert og byr på mange spennende biodynamiske produsenter . 
Den salte oksehalesuppen er god , men dette kunne vi fått på Smalhans . 
Her er både beinmarg og grillet purre , som godt får frem den fine sødmen i løkplanten . 
Mer habanero , takk ! 
Marinert ribbe er siste kjøttrett og byr på mange gode smaker . 
Kjøttet er saftig og mørt og ligger på en myk lefse sammen med masse avokado , en god splæsh lime og store doser koriander . 
– Pass dere for sausene , spesielt den røde laget på grillet tomat og habanero , opplyser servitøren . 
Dessverre inneholder hverken den eller den grønne sausen , laget på grønn habanero og koriander , noe krutt . 
Mer publikumsvennlig mat – Jeg husker første besøk på Pjoltergeist , hvor servitøren holdt opp en flaske med dødninghode på . 
Den hadde dråpeteller , og servitøren fortalte at hun hadde grått i en time etter å ha smakt . 
Nå virker det som om de er blitt noe mer publikumsvennlige , mindre vågale . 
Kanskje fordi restauranten er blitt mye større i forhold til Pjoltergeist . 
De har i tillegg fått to bordsettinger , sier spisefølget . 
Katla + Lava = sant Kokossorbet med grillet ananas til dessert er en ordinær avslutning på måltidet . 
Den skulle også inneholde chili , men den kjenner vi lite til . 
Atli Már Yngvason har slått seg sammen med Lava-gruppen , som fra før av driver kjente steder som Smalhans , Brutus , Hitchhiker , The Golden Chimp og Strand restaurant . 
Menyen er gjennomarbeidet og variert , og rettene er meget gode , men det var litt mer trøkk i gamle Pjoltergeist . 
Restaurantanmeldelse : 
Bruk pengene på øl Sportspuben O ’ Learys har mat , men bør benyttes til øl og fotball . 
– Ja , det er litt som å komme inn på TGI Friday , bortsett fra alle TV-skjermene , sier spisefølget . 
O ’ Learys-avdelingen på Karl Johans gate forsvant for en stund siden , så nå er det kun Møllergata igjen i sentrum av Oslo . 
Hipp hipp hurra ! 
O ’ Leary ’ s feirer 30 års jubileum i år , etter at Anne O ’ Leary fra Boston og Jonas Reinholdsson åpnet den første O ’ Learys avdelingen 16. november 1988 i Göteborg . 
I 2000 hadde de åpnet 20 restauranter i Sverige før de satset utenlands fra 2004 . 
Nå har de over 100 spisesteder og rundt 3000 ansatte . 
Restaurantene er stylet som en bostonsk nabolagsbar , og her møtes mange for å se på fotball , hockey eller andre sportsbegivenheter . 
Noe for « alle » Menyen er omfattende som hos Egon og TGI Friday og byr på mye klassisk pubmat som burgere , kyllingvinger , ribs og fish ’ n chips . 
Legg på mange grillretter , fajitas , quesadillas , salater og en pastarett , så finner de fleste noe de liker . 
Frityrmonsteret 
Vi er skrubbsultne og bestiller først både kyllingvinger og ribs til våre iskalde carlsbergere . 
Det er ikke mange gjester i lokalet , men det tar likevel lang tid før forrettene kommer . 
Da har vi sett på deler av en reprise i Allsvenskan og drukket opp ølet . 
De sprøstekte kyllingvingene er sprø og varme , smaker stort sett av frityr , og det hvite kyllingkjøttet er dessverre for tørt . 
Vi har fått med en skål blåmuggostdressing som er tykk , men smaker kun beskjedent av osten . 
Stangsellerien som hører til , er både sprø og god . 
Småstivt og småkvalmende 
Heller ikke ribsene er så saftige som de burde , men de har fin piff . 
Bbq-sausen kunne hatt litt mer sødme for å runde av den skarpe tonen . 
Det er ikke mye kjøtt på ribsene , og 239 kroner er stivt , selv om det følger med en anonym salat uten dressing og en litt kvalmende coleslaw – som en Denja italiensk salat uten kjøtt . 
Få gjester O ’ Learys er dårlig besøkt denne kvelden , muligens fordi det ikke er Champions League eller engelsk toppfotball på skjermen . 
Servitørene gjør en helt greit jobb , med det er rart at de ikke yter det lille ekstra når de har sjansen . 
De står mye og skravler ved baren og glemmer ølbestillingen . 
God på smak , men . 
Hovedrettene er heldigvis bedre enn forrettene . 
Burgeren er god på smak , har frisk salat i bunnen , godt stekt løk , bacon og champignon , og osten er fint smeltet . 
Dessverre er selve burgeren stekt for lenge og serveres lunken . 
Den har tydeligvis stått og ventet på den andre hovedretten . 
Friesene er sprø og gode , men brødet er tørt og kjedelig . 
Bedre burgere rett utenfor 
– Det er utrolig mange bra burgersteder i nærheten av O ’ Learys . 
Munchies , Wunderburger , Troys og Tommi ’ s Burger Joint ligger få meter unna og byr på mye bedre burgere til samme pris . 
Øl har de også , så kan man heller se fotballkampen her etterpå , selv om det kan blir trangt om plassen når de mest kjente lagene spiller . 
God ytrefilet 
Ytrefileten er kveldens mest vellykkede rett . 
Også her er kjøttstykket for mye stekt , men det har bevart en del av saftigheten , er godt krydret og smaker mye . 
De samme sprø friesene følger med her , men bearnaisen har vi smakt mye bedre mange andre steder . 
Den mangler noe syrlighet . 
Det er knapt et sted i Oslo hvor man ikke slenger på masse syltet løk på tallerkenen , men her blir et smalt glass med løk litt malplassert . 
En maiskolbe eller andre grillede grønnsaker hadde passet bedre som tilbehør på sportspuben . 
– 209 kroner for burgeren og 319 kroner for ytrefileten er ikke svindyrt , men du får langt bedre mat til samme pris mange andre steder i Oslo , avslutter spisefølget . 
Restaurantanmeldelse : 
Fiskeeventyret på Itamae Sushi Bar Omakasemenyen på Itamae er Grünerløkkas eneste sted med garantert fiskelykke . 
– Sushien blir en relasjon mellom dere og meg – jeg lager den med hendene , dere spiser med hendene . 
Så legg bort spisepinnene . 
Åtte veloppdragne gjester langs bardisken på Itamae Sushi Bar gjør akkurat som kokk Edward Kiocho befaler , legger spisepinnene til side og vasker hendene med en fuktig serviett . 
Vi er kommet til fjerde rett i Kiochos omakase-meny , starten på nigiri sushi-serveringen . 
Omakase er den japanske varianten av chefs menu , altså at du lar kokken velge hva du skal spise . 
Det kan føles fremmed og litt kleint å sitte skolerett foran en kokk gjennom et 12-retters måltid , men så langt har restaurantopplevelsen vært en frydefull blanding av show og middag . 
Rustikt og avslappet 
Forrige gang vi besøkte restaurant Kamai , høsten 2016 , var det lille lokalet vi sitter i nå en rustikk bar , av åpenbare grunner kalt Minibaren . 
Men de siste ti månedene har Kiocho drevet en omakasebar her , den første tiden sammen med Vladimir Pak , som nå leder Omakase i Vika . 
De to er ganske forskjellige , der Vika-varianten er en high end-opplevelse bak låste dører , er Grünerløkka mer avslappet og langt rimeligere bak flagrende forheng . 
Her er også mer vestlig stil på menyen , og flere retter en miks av det norske og det japanske . 
– Fusion , men ikke confusion , som Kiocho sa da han åpnet måltidet med østers med litt lakserogn og gjøksyre . 
Willie gikk hardt ut og påsto at østersen var tidenes beste , det var sjø , salt og syre , friskt og lettslukt . 
Men det skulle vise seg at den bare var den første av mange minneverdige retter i dette måltidet . 
Som Aftenposten-abonnent kan du få vårt eksklusive sekservarsel før alle andre får lese anmeldelsen . 
Så blir det lettere å sikre bord før det blir fullbooket . 
Meld deg på her Tett på Kiocho og assistenten hans tilbereder alle de tolv rettene rett foran øynene våre . 
Det er som å være med i en episode av Chefs table på Netflix , og nærkontakten med kokkens fingerferdigheter er en like fascinerende opplevelse som maten . 
– Denne sausen er så god at dere vil drikke den til slutt , sier Kiocho og serverer den første sashimien , havabbor med løk , quinoa og peanøtter . 
Og saus laget med den japanske sitrusfrukten yuzu . 
Som vi selvfølgelig ender opp med å slurpe i oss . 
Den neste sashimien er en stillehavsfisk servert med jalapeño-saus . 
Også denne sausen er til å drikke , med smak av grapefrukt , hvitløk , litt eddik i tillegg til chilien . 
Begge fiskene er nydelige , men det er sausene vi husker . 
Tilbake til barndommen 
– Oi , det er som å være på mammas kjøkken , sukker jeg etter den første skjeen i tredje rett , Kiochos misosuppe . 
Han har lovet å ta oss tilbake til barndommen , og det har han greid med en skål japansk buljong der han har byttet ut den tradisjonelle tofuen med norsk røkt kolje . 
En unik og fantastisk smak . 
Og så er munnen renset og hendene vasket , og vi er klare for nigirisushi . 
Vi skal få fem , av dem fire « norske » . 
Willie har allerede utpekt østersen til den beste , snart skal den rekorden knuses av en kveite og en sjøkreps vi aldri har smakt maken til . 
Og hele tiden skal vi beundre Kiochos håndlag bak disken . 
Måten fingrene arbeider på når han forvandler en klump lunken ris , en bit wasabi og en liten fiskefilet til en perfekt nigirisushi han pensler med hjemmelaget soya , før han serverer kunstverket på et lite fat og befaler oss å spise hele i én bit . 
– Spis sushien opp ned . 
Alt i en munnfull ! 
Og han har rett i at den varme risen , den kalde fisken , den salte soyaen og den skarpe wasabien dermed går opp i en høyere enhet . 
Men samtidig går det altfor fort ! 
Etter å ha adlydt ham på den første sushien , nok en stillehavsfisk , deler jeg i smug de andre sushiene i flere biter . 
Bortsett fra makrellen , som blir litt for skarp og skylles hel ned med sake . 
Silkemyk kveite , lett flambert og penslet med smeltet smør blir en absolutt favoritt . 
Sjøkreps , blansjert i 40 sekunder , flambert , penslet med smør og drysset med den japanske krydderblandingen Togarashi , blir en annen . 
Og laksen , den kokken kaller Norges stolthet , også lett flambert , penslet med smør og teriyakisaus , smelter i munnen . 
– Sushi , western style , smiler Kiocho . 
Risengrynsgrøt på japansk 
Så snakker han om norsk jul og serverer en liten gryte med varm ris , lakserogn , tang , mer røkt kolje og den japanske spesialiteten bonito , tørket tunfisk . 
Det smaker på ingen måte risgrøt , til det er det for mye salt og umami , men gir likevel den samme gode « comfort food » -følelsen , så det er lett å skjønne hva kokken tenker på da han ønsker god jul . 
Den siste retten på menyen er en makirull med lett flambert indrefilet av okse . 
Også her er komposisjonen perfekt , med sprø asparges , crispy tempura , søt teriyaki , syrlig sitron , smakfullt kjøtt . 
Sake til dessert 
Til slutt vartes vi opp med dessert , tynne skiver marinert pære og melon , servert med yuzusaus . 
Det er friskt , men det beste er faktisk den yuzuinfuserte saken som følger med . 
Nå er kokk Kiocho synlig stresset . 
Vi er over tiden , ute i inngangsområdet står utålmodige gjester og venter på neste bordsetning . 
– Neste gang må dere komme til siste runde , sier han mens han skysser oss blidt ut . 
– Da er det enda morsommere , og vi kan holde på så lenge vi vil ! 
Glad i vin ? 
Da kan du melde deg inn i Aftenpostens vinklubb . 
Gå inn på ap.no / vinklubb eller send SMS med kodeord apvinklubb til 1905 Aftenpostens har tre faste matanmeldere som anmelder tre restauranter i uken . 
Alle anmeldelsene kan du lese på restaurantguiden.osloby.no hvor du også finner over 60 matguider til alt fra beste pizza og burgere til thailandske godbiter og søndagsåpne restauranter . 
Mr.Bay , en ganske alminnelig asiat 
Fire grunner til at Mr. Bay bør ta seg på tak før 10-årsjubileet neste år . 
« Når så vel mat som vin går opp i en vellykket enhet , er det ingen grunn til å sky Mr. Bay » , skrøt Aftenposten i anmeldelsen kalt « Thai i toppklasse » i 2009 . 
Fire år senere mente vi at « Mr. Bay på Tjuvholmen har etablert seg som en av Oslos aller beste restauranter . 
» , og i 2015 : 
« Det kan bli dyrt på Mr. Bay , men maten er strålende . 
» Nå er det bare en drøy måned til Mr. Bay går inn i jubileumsåret som en av de eldste og mest vellykkede restaurantene på Tjuvholmen . 
Vi sjekket om det fortsatt er grunn til å feire det thai-asiatiske bursdagsbarnet . 
1. Ingen fornyelse 
Er det skjedd noe som helst her siden 2009 ? 
Stolene , pyntebuddhaene , den knallrøde sofaveggen – alt er det samme som ved åpningen for drøyt ni år siden . 
Etter bildene som fulgte anmeldelsene den gang å dømme , er det eneste interiørgrepet som er gjort på Mr. Bay Tjuvholmen å kaste de hvite dukene i skittentøykurven for godt . 
Og bytte taklamper . 
Men interiørarkitekten fra den gang hadde nok blikk for kvalitet og tidløs eleganse , den mørke og stramme kontinentale stilen er siden blitt kopiert så mange ganger at lokalet i dag fremstår som ganske kjedelig . 
Det samme gjelder spisekartet . 
I alle anmeldelsene fremheves delemenyen på ni retter , men den er erstattet med en treretter der bare forretten er sammensatt . 
Ellers er menyen ganske liten til asiatisk å være , med åtte forretter og syv klassiske hovedretter , mange av dem basert på nordiske råvarer som hval , kongekrabbe og lam . 
2. Service fra samlebåndet 
En skal ikke bruke en mørk og kald kveld i november til å dømme en restaurants popularitet , men det går helt fint å bruke en nærmest folketom restaurant til å vurdere servicenivået . 
– Og det må vi kunne si er nokså slapt , sier Willie idet servitøren forsvinner tilbake til kjøkkenet etter taust å ha satt hovedrettene på bordet foran oss . 
Vi må sjekke menyen på nett for å få vite hva vi faktisk skal spise . 
Hun som serverte forrettene hadde en helt annen tilnærming , hennes detaljerte beskrivelse av rettenes innhold skapte stor forventning . 
På den svarte tallerkenen foran Willie lå skiver av grillet , ultramør hvalbiff med chilisaus , toppet med sprøstekt ingefær . 
Retten gjorde ham både glad og litt misfornøyd på samme tid . 
– De som har dårlige minner fra barndommens hvalmiddag har lite å frykte , her var ingen træler og absolutt intet som minnet om tran . 
Men chilisausen og ingefæren tok helt luven av hvalsmaken . 
Min gratinerte kongekrabbe med chili- og dillsmør var nydelig tilberedt . 
Silkemyk og saftig krabbe , sprø salat og syrlig urter . 
En perfekt start på måltidet . 
Kjøkkenet leverte maten med perfekt timing , nøyaktig et kvarter etter at forretten var fortært , sto altså en ny – stum – servitør der med hovedrettene . 
3. Priser på toppnivå 
Hovedrettene på Mr. Bay koster mellom 250 og 400 kroner . 
Det er friskt , selv på Tjuvholmen . 
På min tallerken ligger et pent stykke pannestekt torsk , dampet kål og en klatt knallgrønn puré . 
Ved første øyekast er det helt vilt at det koster nesten 300 kroner . 
Men herlighet , så godt ! 
Under skiver av fritert jordskokk har det gjemt seg en skje med bresert svinenakke som tilfører fisken fett og salt . 
Vårløk og sprøstekt løk gir krønsj . 
Torsken er perfekt stekt , og grønn curry passer overraskende bra til . 
Men hva slags puré det er , vet jeg ikke . 
Kanskje jordskokk ? 
Uansett dominerer currysmaken totalt . 
Willies lammekarré koster 50 kroner mer . 
Han har også fått dampet kål og i tillegg en thaisalat med chili , løk og urter som står veldig bra til det møre , panerte kjøttet . 
En god komposisjon , en fin balanse mellom søtt , syrlig og salt . 
– Men uten noen form for karbohydrater blir det litt lite med tre små skiver lammekjøtt , sier han og skraper tallerkenen tom . 
Suksess er ingen hvilepute 
Dessertmenyen er helt i tråd med Mr. Bays kontinentale stil , her er det hverken mangopudding eller fritert banan , men sjokoladefondant , pannacotta og crème brûlée . 
Og når jeg for en gangs skyld har mage til det , slår jeg til på fondanten . 
– Hvor mange grader av perfekt finnes det ? spør Willie da jeg lar skjeen spjære kaken så glovarm sjokolade flommer ut på tallerkenen . 
– Denne er nær toppen , i hvert fall , sukker jeg . 
Chilien gir deilig sting , kokossorbeten friskhet og friterte frø krønsj til en nydelig sjokoladedessert . 
Så la det være helt klart , det er ingenting som tyder på at Mr. Bays kjøkken hviler i utide . 
Råvarene er fantastiske , komposisjonene solide , tilberedelsen presis og elegant . 
Men møtet med Mr. Bay er denne gangen likevel skuffende . 
Det som var eksotisk og kult for 10 år siden , er nå hverdagslig og litt kjedelig . 
Det er akkurat som om Mr. Bay ikke helt gidder lenger , som om han er en gubbe som snart fyller 70 og ikke en guttunge på 10 . 
Nå må han opp av den røde sofaen og riste løs ! 
Aftenpostens har tre faste matanmeldere som anmelder tre restauranter i uken . 
Alle anmeldelsene kan du lese på restaurantguiden.osloby.no hvor du også finner over 60 matguider til alt fra beste pizza og burgere til thailandske godbiter og søndagsåpne restauranter . 
Anmeldelse av New Anarkali : 
Tilbake i slag 
Sist vi var her , ble vi skuffet . 
Denne gangen innfridde New Anarkali . 
New Anarkali har holdt hus i Thorvald Meyers gate siden 2004 og har gjennom årene fått en rekke stamkunder . 
Derfor åpnet de like godt en avdeling i Markveien for et par år siden , men denne ettermiddagen har vi vendt tilbake til kilden . 
Aftenpostens har tre faste matanmeldere som anmelder tre restauranter i uken . 
Alle anmeldelsene kan du lese på restaurantguiden.osloby.no hvor du også finner over 60 matguider til alt fra beste pizza og burgere til thailandske godbiter og søndagsåpne restauranter . 
Sist gang vi var her , klarte de ikke å leve opp til nivået vi husker fra tidligere . 
Spisevennen blir skeptisk da vi blir tildelt et bord inne i det ene hjørnet ved siden av en familie med små barn . 
– Jeg håper de ikke bråker altfor mye , hvisker han . 
Det skal vise seg å være unødvendig : 
De to barna sitter som tente lys og spiser maten sin når de ikke titter ned i de medbrakte Ipadene . 
Det virker som om de har vært her ofte , for servitøren hilser vennlig på dem og har en familiær tone . 
Betale for poppadoms ? 
Menyen baserer seg hovedsakelig på det nordindiske kjøkken , og vi kjenner igjen mange tradisjonelle retter . 
Vi må spørre om poppadoms med mintsaus og løkmiks siden de ikke serverer dette automatisk . 
Bordvenninnen synes det er noe skuffende . 
– Man får poppadoms på de fleste andre indiske restauranter , så hvorfor ikke her ? 
Vi har plukket ut tre forretter : grønnsakspakora , kongereker og fritert løk . 
Både de friterte grønnsakene og løken har en sprø og fin overflate , og linsemelet er blandet med en kryddermiks som setter en ekstra piff på rettene . 
Kongerekene har også fått en omgang i frityrgryten , men har beholdt spensten , og Spisevennen er svært fornøyd . 
Vise styrke Bordvenninnen unngår kjøtt i tiden før jul og bestiller derfor paneer karahi , indisk ost med grønnsaker . 
Spisevennen vil ha lam saag , mens jeg ber om pepperkylling . 
Vi diskuterer styrkegrad med servitøren , som foreslår at Spisevennen kanskje vil ha medium istedenfor madras , men gir seg etter hvert . 
Jeg blir overtalt til å ha nivået norsk sterk på min pepperkylling , men for sikkerhets skyld ber vi om raita ved siden av to hvitløksnan . 
Vegetar med velbehag 
– Dette var meget bra , sier Bordvenninnen etter et par biter av sin paneer karahi . 
Den indiske osten er et mykt innslag i gryten der løk og paprika ellers dominerer i tomatsausen . 
Spisevennens lammekjøtt er gjennomgående mørt , og spinatsausen har en fin kryddervarme der chilistinget er tydelig uten å ta bort smaken av de andre ingrediensene . 
Det samme gjelder min pepperkylling , som har godgjort seg i en blanding av løk , paprika og rødvins- / fløtesaus . 
Retten har også et innslag av kokos ved siden av sortpepperet , som har gitt retten sitt navn . 
Porsjonene ser ut til å være akkurat passe store , nanbrødet er spist opp , og Spisevennen bruker resten av risen med gode skjeer raita til hjelp for å få med seg siste rest . 
Dermed er han blitt så mett at det ikke er snakk om dessert . 
Bordvenninnen og jeg deler den indiske spesialiteten gulab jamun – fritert melkebolle dyppet i sirup med vaniljeis ved siden . 
Godt og rimelig 
Lokalet har vært så å si smekkfullt fra vi kom til vi gjør oss klare til å betale . 
Gjestene har innbefattet alt fra enslige personer til familier , vennegjenger og par som tydeligvis møtes for en middag etter jobben før de skal hjem . 
Dessuten er flere innom for å hente mat . 
Lydnivået har steget betraktelig underveis , så vi er glade for å komme ut på gaten . 
Med hovedretter rundt tohundrelappen er dette blitt en rimelig affære . 
– Det er hyggelig å kunne friskmelde New Anarkali , mener Spisevennen , som ofte har dratt hit . 
Det blir neppe lenge til neste gang . 
Restaurantanmeldelse : 
Messi- takter Pintxosbaren Txotx byr på lissepasninger fra kjøkkenet . 
– Det er stas med steder som er skikkelig gjennomførte . 
Jeg synes Arizan Nevzat har gjort en utrolig flott innsats for Restaurant-Oslo , mener spisefølget . 
Nevzat står bak steder som Nedre Foss Gård , Olympen og Trattoria Popolare , i tillegg til Txotx , pintxosbaren på Grünerløkka . 
Tapas , ponchos , tapa og pintxos 
Hvis du har vært i Nord-Spania , har du sannsynligvis ramlet innom en av de mange pintxosbarene der . 
I San Sebastian er det pintxosbarer overalt , hvor bardiskene er dekket av ulike småretter på små fat og i skåler . 
Mange lurer på hva forskjellen på tapas og pintxos er . 
Det er avhengig av hvor du er i Spania . 
Noen steder blir du servert ponchos , som ofte er gratis , mens det heter pintxos i Baskerland . 
Der betaler du for de små delikatessene . 
Har du vært i Madrid , får du på enkelte barer tapa , en enkel snack som du ikke betaler for , mens andre steder i landet betaler du for tapas . 
Hardt i høyden 
Man får sjelden sitte når man er på de mest populære pintxosbar i Nord-Spania . 
Der må du ofte kjempe deg bort til baren for å hente mat , og noe av det morsomste er å spise noen biter på ett sted , før man går til et nytt lokale . 
Hos Txotx i Oslo sitter man på høye barkrakker , like harde som hos spanjolene . 
Det avlange lokalet byr på et langt bord og mange småbord , og ulike pintxos står fremme for dem som vil stagge sulten fort . 
Vi velger heller fra det spennende utvalget raciones – større porsjoner . 
Eldgammel blåmuggost – Cabrales ! 
Det har jeg ikke spist siden ferien i Spania i fjor , sier spisefølget . 
Det er en utrolig god og smakfull blåmuggost fra Asturias i Nord-Spania , som de har laget i over 1000 år . 
Den er nokså kraftig , smaken varer lenge i munnen , og kumelksosten blir servert sammen med mandler fra Valencia og en deilig søt honning . 
Paprika fra Galicia 
Det går kort tid fra vi har bestilt til maten kommer , og rettene kommer kjapt fra kjøkkenet . 
Snart står det både pata negra , pimientos de padron , tartar og ulike muslinger på bordet , i tillegg til blåmuggosten . 
– Jeg elsker pimientos de padron . 
De herlige , små og grønne grillede paprikaene fra Galicia er småsøte på smak og har fått et godt dryss med flaksalt over seg , sier spisefølget . 
Spennende vinkart Hos Txotx bestiller man i baren , og servitørene er hyggelige og kunnskapsrike . 
Vi bestiller en flaske rødvin til maten og lander på Teo ’ s Rioja 2014 , en meget anvendelig matvin , som passer til det meste av det vi spiser . 
En kirsebærpreget vin med fin syre og godt integrerte tanniner . 
Txotx har et svært innholdsrikt og spennende vinkart . 
Er du ute etter noe spesielt fra Spania , får du tak i det her . 
Det er gøy at de har så mange baskiske viner , som gjør spiseopplevelsen mer autentisk . 
Syrerikt Hjerteskjell og blåskjell er dampet i txakoli , en syrerik hvitvin fra Baskerland . 
Oppi kraften er det også salt pancetta , som setter god smak på blandingen . 
Skjellene er gode , men spesielt hjerteskjellene forsvinner i baconsmaken , og kraften er i overkant syrlig . 
The Black Swan Tartaren smaker virkelig godt . 
Grovt kvernet kalvekjøtt blir servert med masse manchego over . 
Fåreosten manchego er vel Spanias mest kjente ost og blir produsert i området La Mancha . 
Den er deilig med en klatt syltetøy til og er glimrende til gratinering eller som her , raspet over kjøttet . 
Kjøkkenet har gjort en fin tvist ved å servere sort hvitløk til . 
Den fermenterte løken tilfører masse sødme til retten , og kombinasjonen er meget god . 
Når kastanjene blomstrer Som i Nord-Spania , blir det også her høy stemning utover kvelden . 
Vi nyter smaksrik pata negra skinke , knasker flere pimientos og får servert den siste varmretten – andelår . 
– Jeg synes også dette er en vellykket rett , men kjøttet kunne godt ha vært saftigere . 
Blandingen med jordskokkpuré , kastanjer med deilig nøttesmak og søtt og syrlig granateple er utrolig godt . 
Kjøkkenet har i tillegg hatt på masse dukkha , den egyptiske krydderblandingen på andelåret . 
Det setter en fin spiss på retten . 
Desserten er også vellykket . 
Gazeta tarta , baskisk ostekake , smaker utrolig godt . 
Den er laget med kremost , smør , yoghurt , sitronsaft og sukke , og er blitt en smakfull og svært saftig ostekake . 
Hos Txotx blir den servert med en nydelig blåbærsorbet , full av smak . 
Det er ikke veldig mange gode spanske restauranter i Oslo . 
Bon Lio og Txotx er byens desidert beste . 
Anmeldelse av IndiSpice : 
Krydder i tilværelsen 
Signaturrettene på IndiSpice skiller restauranten fra mange konkurrenter . 
Det indiske kjøkken i Oslo har de siste årene gjennomgått et forsiktig skifte . 
Der peppern gror har introdusert både hipp gatemat og egne varianter av klassikere . 
Holy Cow , Mantra by Mister India har justert sine konsepter , og Pink Elephant har laget sin egen indisk / norske fusion . 
Sist vi besøkte IndiSpice , ble vi imponert over hvordan stedet hadde laget sin egen vri på klassiske retter . 
Hvordan klarer det seg mot de trendy nykommerne ? 
Aftenpostens har tre faste matanmeldere som anmelder tre restauranter i uken . 
Alle anmeldelsene kan du lese på restaurantguiden.osloby.no hvor du også finner over 60 matguider til alt fra beste pizza og burgere til thailandske godbiter og søndagsåpne restauranter . 
Lokalet er ikke all verden og minner oss på at det tidligere var en gresk restaurant her . 
Likevel har de greid å skape en hjemmekoselig stemning i lokalet . 
Det skyldes ikke minst den overstrømmende vennlige servicen – du får følelsen av å bli ønsket velkommen inn til familieselskap . 
Sprø inngang 
Vi er plassert ved et hyggelig vindusbord , og poppadums med frisk salat og dressing kommer sammen med drikkevarene . 
Bordvenninnen har lyst til å teste vegetartilbudet og begynner med Pyaz ke pakora , fritert løk med kikertmel , før Dal bukhara , en linse- og bønnegryte . 
Jeg starter med Allo tikki chat før kylling jalfrezi , mens Spisevennen tar Sarcon ke phool og kebabvarianten Barrah kebabs . 
Potet med sting 
Forrettene lever opp til forhåpningene : 
Allo tikki chat består av butterdeig med ternede poteter . 
Løk og annet smågodt er en lekkerbit av en forsmak . 
Bordvenninnens Pyaz pakora har også et delikat kryddersting , mens Spisevennens Sarcon ke phool består av marinert brokkoli med en touch sennep før den har vært i tandooriovnen . 
Retten er spenstig på smak og har god tyggemotstand . 
Forrettene serveres på fikse brikker . 
– Da kommer hovedrettene på steinplater , mumler Spisevennen . 
Ikke bare kebab 
Det gjør de , nesten : 
Spisevennens Barrah kebabs kommer på en glohet jernplate med « dobbeltmarinert » lam . 
Kjøttet har vært i eddik og salt før det er lagt i en yoghurt- og krydderblanding . 
Resultatet er en smaksrik rett med et friskt , småsyrlig sting . 
– Et godt alternativ til shish kebaben man får de fleste andre steder , mener han . 
Min Murgh jalfrezi er kylling og poteter i masalasaus toppet med strimler av frityrstekt løk . 
Kyllingbitene er møre , og krydderstinget i sausen varmer godt . 
Bønnhørt Bordvenninnens 
Dal bukhara er en mørkbrun gryterett som består av svarte linser og røde bønner langkokt med tomat og hvitløk . 
Små « streker » av ingefær piffer opp det fyldige smaksbildet . 
– Indiske restauranter er generelt flinke med vegetarrettene sine , og denne er intet unntak , sier hun . 
Gjennomgående vellykket 
Vi har bedt om både raita og to typer nan til , vanlig og med hvitløk . 
Begge brødene er myke og med en lett smak av smør . 
Skorpen er boblende og sprø . 
Til maten har vi drukket indisk øl som er lett på smak og passer utmerket til denne typen krydret mat . 
Porsjonene har vært rause . 
Derfor ender vi med å dele en sorbet før vi ber om regningen . 
Den kommer på tilsammen 1700 kroner . 
Sett over ett er IndiSpice en restaurant i det øvre sjiktet i Oslo . 
Maten har et hjemmelaget og rustikt preg , og råvarene er godt kombinert med krydderet . 
Hit går man gjerne flere ganger . 
Restaurantanmeldelse : 
Grynter ikke høyt nok Den nye restauranten Night Pig overbeviser ikke . 
– Dette gleder jeg meg til ! 
Spisefølget går inn døren til den gamle restauranten Lille Saigon i Bernt Ankers gate . 
Der har restauranten Night Pig åpnet dørene , med Ann Sung-an Lee i førersetet , damen som står bak gode steder som Koie Ramen og Way Down South . 
Nattgris i to etasjer Night Pig er i to etasjer , med små tomannsbord og bar i 1. etasje og restaurant i 2. etasje . 
Stedet er hyggeligst i 1. etasje med murvegger og fine lamper , men det lukter litt rått og muggent i nederste del . 
Oppe er stilen omtrent som på mange nye spisesteder for tiden , upolert og uformelt med åpent kjøkken i enden . 
Det ser ikke ut som om det er lagt mye penger i interiøret . 
Erotisk spøkelsesfortelling 
Spisestedet er en izakaya , en japansk bar som tilbyr deleretter / småretter , med en meny som består av mye som er populært for øyeblikket : gyoza , buns og nudler . 
Den hyggelige servitøren kommer med ulike anbefalinger , og vi lar oss villig lede . 
Vi starter med et par cocktails , der spesielt Erotic Ghost Story slår an . 
En passe søt drink med klar pasjonsfruktsmak og et sting av chili . 
Grønn gugge 
Første rett byr på makrellsashimi . 
Den vakre fileten har fått seg en runde med brenneren . 
Det skal gi røksmak , men det merker vi bare på noen få av bitene . 
Her kunne man brukt brenneren lenger . 
Tilbehøret er en grønn gugge som ser lite innbydende ut , og som består av blant annet stikkelsbær og pepperrot . 
Blandingen er meget syrlig , med et skarpt preg av pepperrot , men den harmoniserer dårlig med den fete fisken . 
Her hadde vi ønsket oss en soyabasert saus til , kanskje en teriyakisaus , til den kjøttfulle fisken . 
Hjerte for skjell 
Lokalet fylles opp med folk på mellom 25 og 40 år . 
Det skjer mye spennende i Bernt Ankers gate for tiden , og for kort tid siden åpnet Rendezvous . 
Servitøren kommer med rett nummer to : hjerteskjell dampet i sake . 
Det ser fristende ut , og muslingene er gode på smak . 
Vi får opplyst at retten inneholder både vårløk , chili og ingefær , men det kjenner vi ingenting til , ei heller saken . 
Kraften er mild og god med masse smak fra hjerteskjellene . 
Donald uten følelser 
Heller ikke tredje rett treffer godt . 
Det er tøft at Night Pig har andehjerter på menyen , og her kommer de grillet på trepinne – andehjerter yakitori . 
De er dessverre varmebehandlet for lenge og litt gummiaktige i konsistensen . 
Da er heldigvis goyozaene bedre , de japanske dumplingene som er dampet og pannestekt på den ene siden . 
De er fylt med gressløk og svinekjøtt som blir noe anonymt på smak , men bitene er saftige . 
Man bør også øke prisen litt og servere fire gyoza . 
Tre stykker egner seg ikke for deling . 
Saken er sake 
Servitøren har en god dag på jobb . 
Han forklarer om menyens ulike saketyper – den japanske gjærede drikken av polert ris . 
Oslo har nå flere gode sakesteder , som The Golden Chimp og Izakaya . 
Vi nyter hver vår Soma no Tengu , en nokså fruktig sake som smaker litt av sopp . 
Korokke er en av de mest vellykkede rettene denne kvelden , en potetcroquette fylt med bechamelsaus ( den du har i lasagnen din ) , svinekjøtt og mais . 
Retten smaker mest av sausen inni , men er meget sprø utenpå , glovarm inni og utrolig mettende . 
Seigt og mørt 
Stekte nudler med biff er dessverre også skuffende . 
Retten er for bløt , uten crunch , og den har masse saus som drukner eventuelle andre smaker . 
Kjøttet smaker lite . 
Noen biter er seige , noen få er møre . 
Pork belly og chicken karaage bao er heldigvis en fin avslutning på måltidet . 
De små , dampede bollene er luftige og gode , og spesielt pork belly smaker nydelig . 
Svinekjøttet er meget mørt , smaksrikt og saftig og trer fint frem i smaksbildet . 
Kaarage er den japanske versjonen av fritert kylling . 
Den smaker vel mye frityr , men kyllingen har bevart saftigheten . 
Blandet med grønnsaker og chilimajones går også den ned på høykant . 
– Det finnes etter hvert mange gode asiatiske restauranter i Oslo . 
Jeg synes Night Pig legger seg i midten . 
Maten er for ujevn , lokalet anonymt , men du får nokså mye mat for pengene , avslutter spisefølget . 
Restaurantanmeldelse : 
Ikke så Grand lenger Grand Café holder ikke stilen . 
– Hva har skjedd ? 
Spisefølget ser på et smulete gulv , hvor det også ligger en gammel serviett og sover . 
Starten på middagen hos Grand Café kunne godt ha vært bedre , for etter at vi har fått tildelt et fint vindusbord , blir servitøren borte . 
180 til middag Grand Café åpnet dørene i 1874 og ble for noen år siden pusset opp og modernisert etter mange år med røde tall . 
Fursetgruppen , som fra før driver snart 20 ulike spisesteder i Oslo , blant annet Ekebergrestauranten , Festningen og Tjuvholmen Sjømagasin , tok over driften av den store restauranten med plass til hele 180 gjester . 
Variert meny – Lokalet er fortsatt lekkert med de gamle veggmaleriene og de store vinduene mot Karl Johan og Rosenkrantz " ' " gate , men det er for stort . 
Ved mine siste fire besøk her har det vært langt under halvfullt , sier spisefølget . 
Slik er det også denne kvelden , da kun åtte-ni bord er i bruk . 
Menyen er variert med mange kjente retter , og her kan du velge mellom hele seks småretter , åtte forretter og seks hovedretter . 
Do you understand ? 
Servitøren sliter litt med å skjønne hva vi sier , men en kjapp overgang til engelsk hjelper godt på . 
Man begynner å bli vant til å snakke engelsk på restaurant i Oslo . 
Forrettene blir satt på bordet uten noen forklaring , kun med det vanlige spørsmålet om hvem som skal ha hva . 
Det er for dårlig på en « fin » restaurant når det knapt er folk i lokalet . 
På fisketur 
Forrettene er vellykkede . 
Laksecevichen er frisk og syrlig og inneholder en stor porsjon med biter av mango og søtpotet blandet med små klatter limemajones og masse frisk koriander . 
Den andre byr på et saftig og velsmakende stykke ishavsrøye toppet med ulike salatblader , vaktelegg , reddik og en mild og deilig dillmajones som passer godt til fisken . 
Dyrt påslag 
– Jeg synes « nye » Grand Café har gjort mye riktig med behagelige farger , stilige møbler og det store , åpne kjøkkenet . 
Aller kulest er likevel vinbaren i kjelleren , mener spisefølget . 
Vi har valgt en flaske Gregorio Martínez Gran Reserva 2004 til hovedrettene . 
Den koster 250 kroner , men selges på Grand for 845 . 
Det er stivt , men så må man også betale 45 kroner for en kurv med brød . 
Innertier 
En av hovedrettene er fantastisk , mens den andre skuffer . 
Chateaubriand er et tykt kjøttstykke , selve midtstykket på indrefileten og blir her servert med bearnaise og friterte potetstaver . 
Det smaker himmelsk . 
Oksefileten er perfekt stekt , potetene sprø og glovarme , og den tykke sausen er syrlig og god . 
Sleng på sprø løkringer , sødmefull brokkolini og noen utrolige portobellosopper , så har du en innertier . 
Det er ikke avansert kokkekunst , men råvarene er meget gode , og kjøkkenet gjør en strålende jobb . 
Kald mat Den deilige Rioja-vinen har en frisk syre og fint integrerte tanniner og passer meget godt til både oksen og den andre hovedretten : lammeskank , den nederste delen av lammelåret . 
Dessverre holder lammet samme temperatur som vinen . 
– Skikkelig uproft å la den ene retten vente en stund på den andre , men her tror jeg også de har varmet den for kort opp i ovnen . 
Den er kald innerst ved benet , sier spisefølget . 
Den er også krydret for lite , men er i det minste mør . 
Det står i menyen at den blir servert med harissa , den afrikanske , småsterke krydderpasten , men den kjenner vi lite til . 
Trofaste gjester 
Tilbehøret er veldig godt med både grillet , sprø hjertesalat , gresk yoghurt og mintolje , en klassisk og frisk ingrediens til det litt fete lammekjøttet . 
Klientellet denne kvelden er mellom 40 år og nærmere 100 år . 
De hyggelige damene ved siden av oss er i det øverste alderssegmentet . 
Grand Café har tydeligvis beholdt mange stamkunder samtidig som nye , yngre gjester er kommet til . 
Det lover godt for fortsettelsen , men Grand må likevel passe på å pleie forholdet til gjestene bedre , for servicen er middelmådig måltidet gjennom . 
God og søt avslutning 
Desserten er derimot god , og vi deler en mascarponeparfait , en søt , kremete herlighet laget på den milde osten bestående av fløte og crème fraîche . 
Her blir den blandet med sprø , karamelliserte pecannøtter og frisk eplepuré , en fint sammensatt rett . 
– Jeg synes fortsatt Grand lider litt av størrelsen på lokalet , og da er det i hvert fall viktig at servicen og maten holder mål . 
Denne gangen var det ikke bra nok , og det blir en karakter ned fra forrige besøk , avslutter spisefølget . 
Restaurantanmeldelsen : 
Effektivt , men ... Tatakii Asian byr på en variert meny , flere gode retter – og uttrykksløse servitører . 
– Har du spist en rekke ganger på Dinner , Nodee , Oriental og Südøst Asian Crossover , så kommer ikke menyen hos Tatakii Asian som noen overraskelse . 
Her er sushi , wokretter , crispy duck og mange andre gjengangere . 
Spisestedet tok over for Nodee da de flyttet for noen år siden og ligger fint plassert mellom Colosseum kino og Frognerbadet . 
Zombieservitører Servitørene er ekstremt effektive , men de har samme problem her som hos Dinner – de er som zombier , uttrykksløse i fjeset , dog ikke like skumle . 
Det viktigste her er ikke hyggelig service , men å gi gjestene riktig mat – fort . 
Nå betyr ikke dette at servicen er dårlig , for her er jevnlig påfyll av vin og vann , samt at man vet hvem som har bestilt hvilken mat . 
Dét er det ikke alle spisesteder som klarer . 
Makiløst 
– Makirullene er skikkelig gode og forseggjorte , skryter spisefølget . 
Vi har startet måltidet med å dele noen makivarianter . 
De er pent dandert og smaker deilig . 
Aller best er bitene med black cod . 
De friterte fiskebitene er saftige inni og meget sprø utenpå og er toppet med misosaus , sesamfrø og en tynn bit fritert lakseskinn . 
Det er salt og veldig godt . 
Snøkrabbesalat 
Bitene med tempura maki burde vært mer sprø , og smaken domineres av kimchimajonesen på toppen . 
Scampien kjenner vi ikke smaken av . 
Mye smak er det derimot i laksebitene . 
Laksegunkan er toppet med saftig snøkrabbesalat , flygefiskrogn og gressløk og en meget søt teriyakisaus . 
Gunkan betyr « båt » på japansk , og her er den klassiske nori-tangen byttet ut med laks . 
Fine kombinasjoner og nok en lekker presentasjon . 
Lunt og stilig 
Tatakii har en fin uteservering med masse varmelamper , og inne er det lunt med en moderne , orientalsk stil . 
Dessverre skjemmes noen plasser av litt mye trafikk forbi bordene . 
Klientellet varierer fra par og barnefamilier til mange venninnegjenger og finansfolk med mye på hjertet utover kvelden . 
Vi skåler i en heftig Riesling , Weil Kiedrich Gräfenberg Riseling Trocken , som er en syrlig , mineralsk og nydelig vin til sushien . 
Sterk King Kong 
– En meget god wokrett , skryter spisefølget . 
Vi har valgt to ulike woker til hovedrett , og spesielt King Kong Pot imponerer . 
Her er saftige , faste scampi og mør og utrolig god indrefilet . 
Kamskjellene er derimot mer anonyme . 
Det skal også være kylling her , men vi finner kun én liten bit i den varme skålen . 
Grønnsakene – asparges , løk og squash – er riktig så sprø , og sausen med en del hvitløk og chili har en del futt i seg uten å dominere for mye . 
Den andre wokretten har mange av de samme sprø grønnsakene , men her er det hummer som spiller hovedrollen . 
Den har også et fint sting , men mangler dessverre litt på saftigheten . 
Her er i tillegg gode scampi , et par kamskjell og sausen har en fin og lett syrlig smak av sitrongress . 
Måltidet har vært variert og inneholdt flere gode kombinasjoner , og prisnivået er omtrent på linje med flere av byens andre spisesteder . 
En 5-retter til 550 kroner er et godt kjøp . 
Tatakii er ilikevel ikke blant byens aller beste asiatiske restauranter . 
Da tar vi heller en tur på Happolati , Omakase , Kamai , Nodee Barcode , Dinner , Genki eller Plah . 
Anmeldelse av Taco Republica : 
Viva La Republica ! 
Du finner en flik av Mexicos hjerte midt i Torggata . 
– Burde vi bestilt bord på forhånd ? 
Det er ganske fullt her . 
Bordvenninnen ser skeptisk inn i lokalet . 
Det sitter flere langs den lange baren , men det ser ut til at noen lenger inne er på vei til å betale . 
Vi venter på at servitøren skal komme og eventuelt henvise oss til en plass . 
– Vent et par minutter , så skal vi rydde klart til dere , er beskjeden , og ikke lenge etter sitter vi innerst i det ganske spartanske , L-formede rommet , som lyses opp av tegneserieaktige figurer på den ene veggen . 
Aftenpostens har tre faste matanmeldere som anmelder tre restauranter i uken . 
Alle anmeldelsene kan du lese på restaurantguiden.osloby.no hvor du også finner over 60 matguider til alt fra beste pizza og burgere til thailandske godbiter og søndagsåpne restauranter . 
Menyen frister med mange godbiter fra det mexicanske kjøkken , så det er vanskelig å bestemme seg med en gang . 
Vi ber om mexicansk øl og guacamole med totopos til å begynne med . 
Avocadodippen har et tydelig chilisting , men hvis man ikke vil ha den såpass fyrig , serverer de en mildere variant . 
De hjemmelagede tortillachipsene er herlig sprø og blir fort spist opp , så vi bestiller straks en ekstra omgang for å ha underveis i måltidet . 
Det skal vise seg å være unødvendig med tanke på hvor mye mat vi får den neste timen . 
Veganske gleder 
Etter lange overveielser starter vi med to typer ceviche : 
En med fisk og en vegansk . 
Begge kommer raskt til bordet og har følge av tomat , lime , løk , ananas og koriander . 
Fisken har et fint , syrlig sting , mens veganercevichen består av dampet blomkål og er en vellykket utgave av den klassiske retten . 
Vi har avtalt med servitøren at maten skal komme i omganger , og det greier de å gjennomføre gjennom hele måltidet . 
Slikt gir et ekstra pluss i boken , særlig når det er så mange gjester i det smekkfulle lokalet . 
Vi kan også se at det begynner å samle seg en kø utenfor av folk som vil inn . 
Ja takk til taco 
Nå kommer en omgang taco på bordet : 
Pastor , laget på svin , lengua , som består av oksetunge , Pescado Zarandeado med grillet fisk og Jamaica , en vegansk variant med tomat og hibiskusblomst . 
Ved siden av har vi fått små skåler med diverse sauser , som pico de gallo , salsa roja og verde , samt sterkere saker som habanero og chipotle . 
Den grønne salsaen passer best til fisken , mener Bordvenninnen , som også har bedt om frivoles , stuede bønner , ved siden . 
De viser seg også å være heftige på smak med hensyn til krydringen og varmer godt opp på en kjølig lørdag . 
Pastor-tacoen er blant de bedre vi har smakt her i byen , i likhet med oksetungen . 
Fisken flaker seg fint , og en bitte liten smakebit frister til gjentagelse . 
– Man merker at maten er laget fra bunnen av med gode ingredienser . 
Dette er nesten som å være i Mexico , hadde det ikke vært for temperaturen ute , alle hipsterne og musikkvalget . 
Kylling med mersmak 
Siden tacoene kun fås stykkevis , har vi delt dem mellom oss , men vi er fremdeles sultne på mer . 
Spisevennen forlanger enda en Pastor og en Bistek . 
Jeg prøver meg på en Volcan med kylling og Taco Barbacoa , som er med grillet lammekje , mens Bordvenninnen har bestemt seg for å spare seg til desserten og spiser et par totopos med guacamole isteden . 
Hun blir likevel tilbudt en bit av min Volcan , som består av et raust stykke mør kylling med smeltet ost , koriander og løk mellom to store , sprøstekte tortillaer . 
Selv om både entrecôten og lammet er møre godbiter , er dette et av måltidets høydepunkter . 
Et røverkjøp ? 
Nå er vi så mette at vi ender med å dele et stykke limeterte , som er en super , syrlig avslutning . 
Taco Republica er ikke det billigste mexicanske stedet i byen , men holder et jevnt , høyt nivå hele veien . 
Sammenlignet med hva du ellers betaler for mat i byen , er Taco Republica et røverkjøp . 
Restaurantanmeldelse : 
For ujevnt på Baltazar Baltazar byr på mye god mat , men langtfra alt er på stell . 
– Oi , dette er som å være i Italia , sier spisefølget . 
Han snakker ikke om miljøet på Baltazar Ristorante , men om den litt arrogante servitøren . 
Etter å ha ventet en stund i inngangspartiet – det var visst en artig historie på gang mellom servitør og kjøkken – blir vi endelig vist til bordet vårt . 
Vi prøver å spørre servitøren om noe i menyen , men da blir han borte . 
Mer uformell 21-åring Baltazar har holdt det gående i 21 år i Kirkeristen – det er imponerende ! 
Tidligere hadde man en restaurant opp trappen og en vinbar nede , men dette ble endret for et par år siden . 
Nå har man samme meny oppe og nede . 
– Jeg synes de har fått til en mer uformell stil enn de hadde tidligere . 
Det er ikke like avansert , og nå er det mange innom for å ta en pizza og et glass vin . 
Det tror jeg Baltazar tjener på i lengden , mener spisefølget . 
Frityrstekt pizzadeig 
Selv om den større setmenyen er borte – hvis du da ikke er i selskap med over ti personer – er det mange spennende retter på menyen . 
Her er flere antipasti , primi piatti og secondi piatti , i tillegg til ett større utvalg pizzaer . 
Vi starter kvelden med pizzelle Napoletane , en rett man ikke spiser så ofte . 
Dette er pizzadeig som er fritert og deretter ovnsbakt . 
Den blir servert med tomatsaus , parmesan og masse bøffelmozzarella . 
– En god rett med nydelig tomatsaus , men pizzadeigen kunne godt ha vært litt lettere og luftigere . 
Bøffelmozzarellaen bør være varm igjennom , i hvert fall lunken , men her er den rett og slett kald i midten , sier spisefølget . 
Teglvegger 
Det er lunt og hyggelig hos Baltazar , men ikke alle plassene er like gode . 
Noen har litt mye trafikk forbi seg , og andre er klint inntil baren . 
Tallerkenene på veggen i 1. etasje var sikkert en god idé på tegneblokken , men gjør lite for lokalet . 
Da er det hyggelige å se den andre veien , mot teglveggene og andre gjester , som stort sett bestiller pizza denne kvelden . 
Nordmenn = italiensk vin Vinkartet byr på mange spennende viner fra store deler av Italia . 
Landet er jo blitt den store vinneren på Vinmonopolet , med snart 30 prosent av salget . 
Italia består av 20 vinområder , og det er oppsiktsvekkende at Veneto , området helt nordøst i Italia , selger mer vin enn hele Frankrike tilsammen . 
Vi nyter derimot en fruktig frisk vin fra Sicilia , en Occhipinti Il Frappato , mens vi venter på pastaen . 
Dermed pasta ! 
Vi har fått en annen servitør etter « Herr Arrogant » , han er til gjengjeld meget hyggelig og informativ . 
Vi har bestilt en pastarett på deling , og den har de ordnet i hver sin skål til oss . 
Paccheri er en napolitansk pastatype som ligner på en gigantisk makaroni . 
Her serveres den med masse lammeragu over seg og soltørkede tomater fra Liguria . 
– Tenk at det finnes over 600 ulike pastatyper ! 
Dette kan de ! 
Perfekt kokt pasta , smaksrik lammeragu og søte tomater . 
En nydelig rett i all sin enkelhet , sier spisefølget . 
Død kalv Behagelig italiensk musikk spilles over høyttaleren , og servitøren spør om vi vil ha en pause før secondi piatti . 
Etter 15 minutter kommer han inn med hovedrettene . 
Aller best er kalveplomme med tomatsaus , poteter , kapers og oliven . 
Kjøttet er mørt og velsmakende , potetene passe myke , og blandingen med svarte , knallgode oliven og kapers er meget god . 
Tomatsausen er i overkant kraftig og dominerende , men alt i alt er dette en vellykket rett . 
Hard Donald Confiten av andelår er ikke like god . 
Vi hadde forventet et mer saftig lår enn dette , for det trenger en del skjæring . 
Oppå låret ligger en god , tykk saus laget på steinsopp , en saus det burde vært mye mer av . 
Nå blir det litt tørt . 
Anden blir servert med mild , god og glansfull borretane-løk og deilige , sødmefulle beter , men her er ikke kjøkkenet helt på høyden . 
Pudding med safran 
Panna cotta med safran har neppe mange spist før . 
Safran går vanligvis til skalldyr , risotto og fiskesupper , men det er artig å prøve i andre retter også . 
Den italienske fløtepuddingen har perfekt , konsistens og den spesielle , aromatiske kryddersmaken blir gradvis bedre og bedre . 
Sammen med gode pistasjnøtter er det en fin avslutning på et litt for varierende måltid . 
Anmeldelse av Champagneria Bodega : 
Smågodt i Mathallen Champagneria Bodega byr både på en smak av Mathallen og egne råvarer . 
Mathallen har holdt på i seks års tid og gjennomgått endel endringer underveis . 
Men ett sted har holdt stand fra åpningen i oktober 2012 : 
Champagneria . 
Originalen på Frogner har eksistert siden 2005 , men der har konkurransen i området økt . 
I Mathallen ser det ut til at « avleggeren » står støtt . 
Aftenpostens har tre faste matanmeldere som anmelder tre restauranter i uken . 
Alle anmeldelsene kan du lese på restaurantguiden.osloby.no hvor du også finner over 60 matguider til alt fra beste pizza og burgere til thailandske godbiter og søndagsåpne restauranter . 
Det første som møter oss idet vi kommer inn fra hallen , er et større selskap som ser ut til å ha hatt et boblende samvær en stund . 
Nye flasker med sprudlende drikke kommer til bordet sammen med store fat med mat . 
– Det ser ut til at de har tatt en av selskapsmenyene , mener Bordvenninnen . 
Sjømat med piff 
Vi begynner med hvert vårt glass husets cava , en knusktørr Ramón Primera Brut . 
Olivenbrød og aioli hører også med , før vi setter i gang med de første smårettene : 
Grønne , friterte paprikaer , flamberte kamskjell og scampi . 
Kamskjellene er flambert med pastis , men smaken fra den brunaktige , kremete sausen blir borte i strekene av søt balsamico som går på kryss og tvers over serveringsfatet . 
Et par biter frisk paprika setter en spiss , mens scampien har fin tyggemotstand . 
Byens dyreste spekeskinke ? 
– Jeg lurer på hvor mye av de man serverer her er kjøpt fra de andre utsalgene her i Mathallen , sier Bordvenninnen . 
Selv lurer jeg på hva som var innkjøpsprisen på pata negra-skinken vi har fått . 
269 kroner for det vi anslår til å være halvannen hekto , er ganske drøyt . 
Da smaker selv verdens beste skinke litt lite . 
– Vi skulle bestilt serranoskinke ved siden av for virkelig å kjenne forskjellen , sier Spisevennen . 
Gnocchien kommer fra Via Italia , oppgir menyen . 
– Den kan vi gjerne kjøpe med oss hjem , sier Bordvenninnen , som også har sansen for de spretne kjøttbollene i tomatsaus . 
God vomfyll 
Vi fortsetter å dele et par retter . 
Bordvenninnen har bedt om blåskjell og søtpotetfries , mens Spisevennen vil ha noe med sting og bestiller flambert chorizo og patatas bravas . 
Blåskjellene kommer i en saus smaksatt med safran , og søtpotetfriesene er stramme og delikate . 
Chorizoen har fått følge av eplesider og honning , noe som tar litt luven av den krydrede smaken , mens den spisse , tomatiserte sausen til potetene godt kunne vært enda hetere . 
Edle dråper 
Til maten har vi holdt oss til bobler , både musserende og Champagne . 
Husets sjampis er Jaquart Brut Mosaïque , tørr og elegant , i likhet med Gustave Lorentz ’ Cremant D ’ Alsace . 
Den italienske proseccoen fra Gancia har en sødme som passer best til de mer krydrede tapasrettene , men både Bordvenninnen og Spisevennen er enige om at husets Ramon Primero er en dugelig allrounder . 
Noe til å avslutte med ? 
– Skal vi ikke prøve oss på noen av husets egenkomponerte drinker til desserten ? foreslår Spisevennen . 
Vi andre er godt fornøyde med et glass halvtørr Can Paixado rosado til sjokoladefondanten og crème brûléen , som runder av måltidet . 
Prisnivået er ganske anstendig , hvis vi ser bort fra pata negraen , og hvis man deler en selskapsmeny kommer man enda bedre ut av det . 
– Champagneria har to fordeler i Mathallen : 
De ligger litt adskilt fra resten av stedene , så man opplever at man slipper å sitte midt i trafikken slik man gjør på det sentrale torget . 
Dessuten er servicen avslappet og oppmerksom , og man slapper av her , sier Bordvenninnen : 
– Nå kan vi gå inn og se om vi finner noe godt å ta med til helgen . 
Restaurantanmeldelse : 
Enda en god nykommer Mangelsgården byr på en spennende meny og mange gode smaker . 
– For en perle dette er ! 
Vi har passert de gule murene rundt Prinds Christian Augusts Minde i Storgata og kommet inn på den åpne plassen der både puben Gåsa og Misfornøyelsesbaren har holdt til en stund . 
Nå har mannen bak spisestedene Taco Republica og Ben Reddik , Henrik J. Henriksen , åpnet restaurant i den eldste bygningen der ; Mangelsgården fra 1698 . 
En hvitmalt benk – For en spennende meny ! 
Spisefølget leser gjennom menyen vi har fått tildelt på det bitte lille bordet i Mangelsgårdens innerste rom . 
Her er vegger malt i en fin grønnfarge , trebord uten duker , middels høy musikk på anlegget og store vinskap på den ene siden . 
Her er også noen koselige , hvite benker med plass til to personer . 
Navnet Mangelsgården kom med en av de tidligste eierne , 1700-tallsgeneralen Johan Mangelsen , og har vært fredet siden 1927 . 
Spennende meny Menyen frister skikkelig med småretter / deleretter man ikke spiser så ofte . 
Her er raket sikrogn , borsj – rødbete / grønnsakssuppen fra Ukraina , syltelabber , hjemmelagd bratwurst med sauerkraut , de polske dumplingene pierogi og smørstekte munker , en slags blanding av pannekake og bolle . 
De har også et bra utvalg vegetariske retter . 
Dropp smøret – Tartaren er meget god , men de burde droppet det brune smøret , sier spisefølget . 
Første rett på bordet er deilig , grovkvernet oksekjøtt , som vi blandet med surmelksosten skjørost fra Røros , litt småbitter svartkål , sennepsfrø , pickles og ett egg på toppen . 
Over dette heller den hyggelige servitøren brunet smør , men det stjeler altfor mye av smaksbildet . 
Tartaren står godt nok på egne ben . 
Raket sikrogn 
Den andre småretten er raket sikrogn . 
Mange har stort sett et forhold til rakfisk av røye eller ørret , men denne gamle konserveringsmetoden er også mye brukt til både sild og sik – en fisk i laksefamilien . 
Mangelsgården serverer den som løyrom og klassisk tilbehør – med finhakket rødløk og pisket rørosrømme . 
Istedenfor poteter har kjøkkenet laget hellekaker , en klassisk , lun potetkake som er meget god . 
Retten er vellykket , men sikrognen er svært skarp og stram , og ikke noe du spiser for mye av . 
Spennende vinliste 
Stemningen er avslappet og god i Mangelsgården , musikken på middels høyt nivå og servitørene kunnskapsrike og behjelpelige . 
Vinkartet er spennende lesing med mange gode valg av økologiske og biodynamiske dråper . 
Her er flere engelske musserende viner . 
Nyetimbers blanc de blanc er fint priset til kun rundt to ganger polprisen , og utvalget av østerrikske viner er spennende . 
Vi har valgt en flaske rødvin fra området Burgenland , Schiefer Szapary blaufränkisch 2012 , en vin med meget frisk syre , en beskjeden mengde tannin og en herlig sødmefull fruktsmak . 
Ingen dorsk torsk 
Torsken er en av kveldens beste retter . 
Den er saftig og perfekt varmebehandlet , med faste og fine nypoteter og en mild hvitvin- og kaperssaus . 
Ikke veldig avansert og en rett det er umulig å mislike . 
Dessverre er ikke lammeretten like bra . 
Lammeribben har en del fett , men veldig lite kjøtt på seg . 
Den er glasert med epler , er saftig og god , men 180 kroner for de to små pinnene føles dyrt . 
Kombinasjonen av lammekjøtt og kompotten med vinterepler er særdeles vellykket . 
Kjappe matserveringer 
Måltidet har gått nokså raskt , og servitørene kan med fordel spørre om man vil ha mer tid mellom rettene slik at middagen ikke er over på 40 minutter . 
De har anbefalt rundt fem deleretter for to personer , og vi avslutter måltidet med både ost og dessert . 
Begge innfrir , og den ene av dem er kveldens store høydepunkt . 
En ost til å dø for – Fantastisk ! 
Jeg har spist denne osten flere ganger tidligere , men aldri har den smakt bedre enn her , skryter spisefølget . 
Vi har bestilt dagens ost , som viser seg å være kubbeost fra Rueslåtten ysteri i Hol . 
Den er kremete i konsistensen , ekstremt smaksrik og perfekt modnet . 
Den blir ystet på geitemelk ( ku i disse dager ) , er rullet ut for hånd og kan minne om en veldig mild og myk chèvre . 
Vi skraper fatet med godt surdeigsbrød og er meget fornøyde med den store porsjonen til bare 100 kroner . 
Nystekt munk Siste rett er munker , den klassiske runde bakevaren som er en slags blanding mellom pannekake og bolle . 
Den blir stekt i smør i en munkepanne til alle sidene er brune . 
Her blir den servert med hjemmelaget ferskost og rørte bær , som smaker mest av bringebær . 
Det er utrolig godt . 
Mangelsgården er inspirert av tradisjonelle smaker og matlagingsteknikker servert i en moderne og upretensiøs tolkning , og det klarer de til fulle . 
Her er enkle og rene smaker . 
Oslo har fått en ny , meget god restaurant . 
Restaurantanmeldelse : 
Fjøla slipper å gå planken Restaurant Fjøla i Østbanehallen byr på grei mat i hyggelig lokale . 
– De må få et forheng på den ene siden , sier spisefølget . 
Vi har fått bord på vindusrekken på Fjøla restaurant i Østbanehallen , men utsikten inn til en benk med masse rot og en beholder med sørlandschips er lite innbydende . 
Høyt under taket 
I 2015 åpnet Østbanehallen dørene etter ett års oppussing av ROM Eiendom . 
Seks restauranter åpnet dørene , og Fjøla har holdt stand hele veien selv om det har vært noen utskiftninger . 
Lokalet er lyst og lekkert med en flott blåfarge , historiske fliser og mange lyse lamper under det høye taket . 
Kjente retter 
Menyen byr på både salater , sandwicher , burgere og et lite utvalg forretter og hovedretter . 
Beliggenheten gjør at man byr på kjente retter , som resten av Østbanehallen , for her skal alle finne noe de liker . 
Noe av det mest spennende finner vi blant forrettene , og når vi er noen slurker ut i ølen , kommer den hyggelige servitøren med maten . 
Kamskjell med rosiner 
– Morsomt at de bruker litt andre ingredienser enn mange andre spisesteder , mener spisefølget . 
De tre pannestekte kamskjellene har selskap av både blomkålpuré og blomkålbuketter , kapers og rosiner , i tillegg til en klassisk smørsaus . 
Retten har litt sødme , er hakket for salt , og de pent stekte kamskjellene forsvinner noe i de mange ulike smakene . 
Bra valuta for pengene 
Den andre forretten er carpaccio av gravet reinsdyr . 
Her kommer viltsmaken fint frem , og kombinasjonen med chèvrekrem , fritert skorsonerrot og søte multer er god . 
Porsjonene er nokså store til å være forretter , og det er ingenting å si på prisen til 155 kroner . 
Folkelig spisested 
Det er god stemning i det stappfulle lokalet , og servitørene har bra kontroll på alle gjestene . 
Her er en blanding av par , mindre grupper , familier og en del som spiser alene . 
Etter 20 minutter kommer hovedrettene på bordet . 
De er ikke like gode som forrettene . 
Potet med potet – En gigantisk porsjon , men hva er denne potetfestivalen , undres spisefølget ? 
Lammeretten kommer nemlig oppå en stor porsjon potetpuré . 
I tillegg får vi en skål med fire svære , kokte poteter . 
Indrefileten av lam er meget mør og fint stekt , men kokken har vært altfor raus med saltet . 
Kombinasjonen med ulike søte beter er derimot veldig god , og den peprede estragonsjyen er smakfull . 
Lammepølsen er kjempegod med masse smak . 
Det mest skuffende er potetpureen som er litt tørr og smaksløs . 
Kongelig norsk ost 
Burgeren er et bedre valg enn lammet . 
259 kroner for deres premiumburger er stivt i Burger-Oslo , men smaken er veldig bra . 
Kjøttet har mye smak , og burgeren er saftig og god . 
Det beste er likevel osten på toppen av burgeren . 
Smeltet Høvding Sverre XO fra Orkladal ysteri har en markant smak og er sammen med den gruyèreaktige Kongeost fra Hitra en særdeles god match . 
Brødet er smørstekt , men litt tørt , og tilbehøret er ellers ordinært med salat og karamellisert løk . 
Fire x polpris 
Vinkaret på Fjøla er ikke stort , og de billigste vinene koster tre ganger mer enn de gjør på polet . 
La Petite Perriere Pinot Noir koster 130 kroner på polet og selges her til 520 kroner . 
Vi velger en italiener til hovedrettene , Nervi Gattinara fra Piemonte . 
Den er priset til kun to ganger polpris og passer godt til lammeretten . 
For lite søt dessert 
Det nærmer seg jul , og i tillegg til rakfisk , lutefisk , pinnekjøtt og juletallerken byr Fjøla på både multekrem og riskrem . 
De serverer også husets eplekake og ostefjøl . 
– Grei multekrem , men den burde vært mye søtere , sier spisefølget . 
Det lille Norgesglasset med pisket krem og marinerte multer mangler sødme , til tross for en krumkake ved siden av . 
Fjøla er et fint stikk-innom-sted , sentralt plassert i Østbanehallen , men matmessig byr de ikke på noen store høydepunkter . 
Anmeldelse : 
Spiselig vingud Bacchus Spiseri & Vinhus byr på enkel og god mat . 
– Det føles som om Bacchus har ligget her i en evighet . 
Jeg husker godt mange av de gode kakene på disken , og jeg synes alltid det er masse folk her , sier spisefølget . 
Parisfølelse Bacchus Spiseri & Vinhus ble etablert i 1990 og er en hyggelig bistro plassert i basarene ved Oslo domkirke . 
Lokalet er avlangt og gir en kontinental følelse , litt Paris-aktig , med tavler på veggene og en intim og lun atmosfære . 
Det er litt trangt , mye trafikk forbi noen av bordene , og vi blir plassert nesten under vindeltrappen i midten av spisestedet . 
Juleøl Menyen har et nordisk preg med inspirasjon fra Frankrike . 
Her byr de på alt fra oksehaleterrine og fiskegryte à la bouillabaisse til ovnsbakt torsk og okseburger . 
Vi starter med en øl fra den fyldige ølmenyen , årets gode juleøl fra Aas , mens vi venter på forrettene . 
Død Rudolf – En veldig god forrett , skryter spisefølget . 
Den består av en smaksrik , godt krydret reinsdyrcarpaccio med Holtefjell XO , en fyldig og aromatisk ost fra Eiker Gårdsysteri i Buskerud . 
Den har et fint sting fra pepperroten og sødme fra granateplekjernene . 
Fritert pastinakk sørger for sprø tekstur . 
Det gjør ingenting at skivene er litt tykkere enn i vanlig carpaccio , men den har i overkant mye olivenolje . 
Bra priset 
Den andre forretten er enkel og god med saftige kyllingklubber , en skål med deilig , sødmefull barbecuesaus og en frisk salat i en egen skål ved siden av . 
Prisene på 145 og 110 kr for første rett er det ingenting å si på . 
Servitøren er innom bordet for å sjekke om maten smaker , og er både hyggelig , kunnskapsrik og ikke for påtrengende . 
God stemning 
Vinkartet er spennende lesning med et godt utvalg økologiske og biodynamiske viner . 
Vi har valgt en Rolet Poulsard Vieilles Vignes 2015 , en litt peprete vin med fint integrerte tanniner fra distriktet Jura i Frankrike . 
Det er høy og god stemning i den 28 år gamle bistroen , men vi kan fint prate med innestemme under hele måltidet . 
På fisketur Hovedrettene er også bra . 
Best er kveiten , som mangler litt salt , men er meget fint varmebehandlet . 
Den har også et syrlig sting . 
Det er god smak på risottoen med gulrot og sopp , men også den trenger et lite dryss fra saltkaret . 
Det er i overkant mye smak av gulrot , men porsjonen er stor og mettende til 275 kroner . 
Braisert lam Den andre hovedretten byr på økologisk lam fra Kandal i Gloppen i Sogn og Fjordane . 
Kjøttet er braisert , altså brunet og deretter varmebehandlet lenge . 
Resultatet er saftig og velsmakende . 
Det er også med to biter mør lammefilet . 
Retten er supplert med deilige erter og en god og salt saus , og det hele blir avrundet med en fin touch av mynte . 
Det eneste negative ved retten er at potetpureen er litt tørr . 
Her kunne man vært mer raus med fløte og smør . 
Formidlende er det at også dette er en enorm porsjon . 
Syndig og godt ! 
– Jeg husker jeg gikk mye på Bacchus tidligere , men da mest for å spise de gode kakene de hadde . 
Jeg lurer på om de har noen varianter fortsatt , sier spisefølget . 
Vi lander på en kahlúakake , som er et helt måltid i seg selv . 
Kahlúakaken er som en forkledd tiramisu . 
Den er utrolig saftig , kjempegod på smak og ufattelig mektig . 
Den søte Kahlúa-likøren sørger for en smak av kaffe og karamell , og her er både smeltet sjokolade , pisket krem , kremost , smør og sukker . 
En sunn avslutning på et vellykket måltid , med andre ord . 
Restaurantanmeldelse : 
Alex Sushi er ikke lenger helt rå Alex Sushi er fortsatt en av byens beste sushisteder , men skjerper de seg ikke , er det bare et spørsmål om tid før noen sparker dem ned fra tronen . 
Over 17 år . 
17 år ! 
Så lenge har Alex vært kongen av sushi i Oslo . 
På ingen måte folkelig , her er selv take away-boksene designervare . 
Men folket har elsket Alex år etter år . 
Enda så dyrt det er , er restauranten like populær , selv om noen anmeldere murrer om konservativ og kjedelig meny . 
Også innredningen er konservativ . 
Det tre etasjes restauranthuset på Solli plass er forsiktig utvidet og modernisert opp gjennom årene og fremstår som tidløst elegant , med den store , ovale sushibaren i første etasje som et naturlig midtpunkt . 
Tjenende ånder 
Der vagler vi oss opp på høye , men gode stoler sammen med forelskede par , en mor og hennes tenåringsdatter og tre forretningsreisende med Tripadvisor-appen fremme . 
De svartkledde servitørene er som svevende ånder konstant i nærheten , alltid blide , alltid ivrige etter å behage . 
– Det eneste som kan være litt dumt med å sitte her , og ikke ved et bord , er at vi ikke får snakket så mye sammen , sier Willie . 
Han ser ikke på meg , blikket hans følger sushikokken som deler opp en avokado med håndbevegelser som om det var en slags dans . 
30 sekunder senere ligger en skivet frukt i perfekt taksteinsformasjon på benken . 
Servitøren fyller vann og en tørr Riesling i glassene , forsvinner ut på kjøkkenet og er straks tilbake med to stilige , svarte skåler med dampende misosuppe . 
Siden starten i 2001 har det i tillegg til à la carte vært tre menyer å velge mellom på Alex Sushi , hvit , rød og svart og omakase . 
De er ganske like i bunnen , med sashimi , nigiri sushi og maki – tillegget på den røde er tempurasalat , den svarte har tempurasalat og gratinert hummer . 
Vi har gjort som så ofte før , bestilt en rød og en svart . 
Aftenpostens anmelder valgte også rødt i 2001 , da kostet den 450 kroner . 
Nå koster den 655 , noe som omtrent på kronen følger prisstigningen i disse 17 årene . 
Med orkesterplass til kunsten Den salte og runde misosuppen er på huset , en glovarm appetittvekker . 
Kokkene som jobber en halvmeter unna er ikke mindre forventningsskapende : 
Det er rett og slett fantastisk å ha orkesterplass til slik kokkekunst . 
Måten de presser risen sammen , håndlaget med gassbrenneren som så vidt griller laksenigirien . 
Alle de deilige råvarene som ligger rett foran oss ... 
Etter misosuppen er det tid for sashimi , et hvitt porselensfat med laks , kveite , kamskjell , havabbor og kongekrabbe , pyntet med litt grønne urter og lakserogn . 
Det er vakkert , det er enkelt – og det er veldig tradisjonelt . 
De tre sausene som følger med er litt mer vovede , her er både trøffelsaus , spicy sitrongress og ponzusaus . 
Til min overraskelse syns jeg trøffelsausen er best . 
Fisken er nydelig skåret , lar seg lett bite over og smaker friskt og rent av hav . 
Alex ’ syltede ingefær er også litt bedre enn vanlig . 
Selvfølgelig . 
– Med så lite kreativitet henger alt på råvarene , sier Willie . 
– Og så langt holder det jo . 
Men så smaker vi på kongekrabben , og møter kveldens første , lille skuffelse . 
Den er litt melen og smaker ingenting . 
Så er det tid for nigiri sushi . 
Fem perfekt formede fiskebiter ; lett grillet toro ( tunfiskmage ) , laks , havabbor , scampi og gunki med lakserogn og vaktelegg . 
Alt er tilberedt helt etter boken . 
Kvaliteten på råvarene er skyhøy . 
Men samtidig er det unektelig litt kjedelig at det dristigste man serverer er en rå vakteleggplumme . 
Mektig frityr Neste servering er en salat med tempurastekt scampi , avokado , reddik og chilimajones , smakfull og god , om enn litt fet . 
Den siste retten er en halv , gratinert canadisk hummer , omkranset av maki-biter , en stor futomaki med fritert scampi og maki med fritert softshellskrabbe under tynne skiver avokado . 
For en sjåvinistisk nordmann er hummeren overraskende smakfull , saftig og god , den fete sausen er deilig følge . 
Vi greier ikke å spise opp alle makiene , de er vellagede og gode , men det blir jo mektig med så mye frityr . 
Under hele måltidet har vi småpratet med kokkene , med servitørene , med gjestene ved siden av . 
Vi har lært om innfrysing av canadisk hummer , slakting av tunfisk og forskjellen på ponzu og yuzu . 
Vi har følt oss så hjertelig velkommen og så vel ivaretatt at vi har lyst til å trille seksere bare av den grunn . 
Men den sekseren kommer først tilbake når 17-åringen har vokst ut av sin ungdommelige sløvhet og kastet seg ut i noe litt mer utfordrende enn standardrepertoaret på langt rimeligere take away-sjapper . 
Aftenpostens har tre faste matanmeldere som anmelder tre restauranter i uken . 
Alle anmeldelsene kan du lese på restaurantguiden.osloby.no hvor du også finner over 60 matguider til alt fra beste pizza og burgere til thailandske godbiter og søndagsåpne restauranter . 
Matanmeldelsen : 
« Kinderegget » BA 
3 Man kan trygt kalle nyåpnede BA3 for « Bygdøy allé tre-i-ett » . 
Her er noe for enhver smak , hele uken igjennom . 
Restaurant , bar , kafé , scene . 
Det er ikke småtteri Bygdøy allés nyeste tilskudd byr på . 
I de gamle lokalene til Bagatelle har man klart å putte inn et vell av konsepter . 
– Det kan være lurt , siden man har et stort areal å fylle og flere konkurrenter i nærheten som har drift i lokalet nærmest døgnet rundt , for eksempel Villa Paradiso , sier Spisevennen . 
Aftenpostens har tre faste matanmeldere som anmelder tre restauranter i uken . 
Alle anmeldelsene kan du lese på restaurantguiden.osloby.no hvor du også finner over 60 matguider til alt fra beste pizza og burgere til thailandske godbiter og søndagsåpne restauranter . 
– De har nesten 900 kvadratmeter å boltre seg på , men likevel oppleves restaurantdelen som trang ? 
Bordvenninnen rister lett på hodet etter at vi er blitt anvist bord i spiseavdelingen . 
Spisevennen kom før oss og hadde brukt inngangen ved siden av Champagneria , mens vi gikk inn fra « gamlesiden » i Bygdøy allé . 
Vi kommer uansett inn i en svær lounge med sittesoner for mange . 
– Dette stedet må være proppet med vestkant-party-sjekke-folket utover kvelden og i helgene . 
Det føles som hva gamle Kastanjen lenger opp i Bygdøy allé ble mot slutten : en nattklubb for « vestkantsossen » . 
Jeg er spent på hvordan stemningen blir i baren nærmere midnatt , sier han . 
Lokalet – eller lokalene – er holdt i varme fargere , og servitørene er korrekt antrukket . 
– Man har klart å skape en tidløs atmosfære , i hvert fall med tanke på personalet . 
Det er fristende å kalle BA3 en vestkant-variant av elegante sentrumssteder som Eik Annen Etage og desslike , mener Bordvenninnen . 
Noe for enhver smak 
Man satser på restaurantklassikere med en nordisk touch . 
Menyen er oversiktlig og har noe for enhver smak : syv forretter ved siden av østers , seks hovedretter og fem desserter . 
– De har også lunsj , brunsj og afternoon tea , bemerker Bordvenninnen . 
– Det burde trekke en del folk som vil treffes på dagtid og unngå kveldsrushet – som ser ut til å ha begynt allerede . 
Musikken er blitt høyere mens vi har betraktet spisekartet , og lydnivået stiger stadig utover i måltidet . 
Det blir etter hvert vanskelig å høre hva servitøren sier til oss idet vi får de ulike rettene . 
Pent og stygt på tallerkenen 
Av forrettene har vi blinket oss ut sjøkreps , hjertesalat med løyrom og marinert kveite . 
Sjøkrepsene kommer nærmest badet i balsamico-saus og en halv , lettsvidd sitron . 
De svarte skalldyrene ser ikke særlig lekre ut , men smaker fortreffelig . 
Sausen tok overraskende nok ikke knekken på sjøkrepsen , men kledde den derimot godt . 
Krepsen er ellers saftig og fersk . 
Hjertesalaten er derimot meget delikat dandert , med stikkelsbær og dillmajones . 
Smakssammensetningen er både balansert og spennende . 
Den marinerte kveiten er skjult under tynne skiver vintereple og dillgremolata . 
Litt pepperrot bryner seg mot syren i marinaden , som ellers ville tatt overhånd . 
Gode vinvalg 
Vi har fått hvitvin til forrettene , en Sancerre fra Roblin . 
Den har en usedvanlig elegant fruktighet med en fedme som man ikke uten videre forventer i en Sancerre , og den står som en påle til alle tre rettene . 
Etter litt frem og tilbake kommer servitøren med en anbefaling fra hovmesteren : 
Brunello di Montalcino . 
Førsteinntrykket er at vi har fått en kraftig vin med mye tanniner , men det viser seg at den skal passe til våre tre retter : pasta , andeconfit og entrecôte . 
Kjøttsnadder 
Pastaretten er tagliatelle som er snodd rundt en kraftig saus med oksehale . 
Man har blandet i smeltet compté-ost , sopp og strødd persille over . 
En rustikk rett som likevel inneholder en fin snert . 
Andeconfit-låret ser veldig lite ut – dette må være ungand . 
For øvrig er konsistens og tekstur nydelig : 
Benet er lett konfitert , rullet i litt velsmakende kavring og garnert med sopp- og grønnsaksmousse-striper , som står seg fint til andekjøttet . 
Et par store gresskarbiter tar seg flott ut i sin oransje drakt , men smaker tørt og intetsigende og svekker helhetsinntrykket . 
Her kunne man heller servert en god skje potetmos i stedet . 
Entrecôten er en højdare : 
Den kommer med beinmarg , jordskokk og karamellisert løk . 
Persilleskum topper retten , der kjøttet har fått en delikat varmebehandling . 
Vi antar den har godgjort seg noen timer i en lun ovn før den har fått en kjapp omgang på grillen : 
Resultatet er en tynn , mør skive kjøtt med en mørkrød kjerne . 
Søtt og syrlig 
Entrecôten med beinmarg har vært såpass stor at det kun er plass til to desserter : bringebærdrøm og sitronterte . 
Bringebærdrømmen består av bringebærkrem smaksatt med yoghurtis og lakris . 
Kombinasjonen treffer ikke helt , men selve kremen er luftig og lekker . 
Sitronterten kommer som to tykke striper fylt med sitronkrem og har følge av små marengs og bringebær og blåbær , og treffer smaksplanken bedre . 
– Kjøkkenet har gode råvarer , men jeg har et inntrykk av at man tidvis vil litt for mye – helhetsinntrykket er at enkelte retter er noe ubalanserte , mener Spisevennen . 
– Prismessig ligger BA3 omtrent likt med andre steder på samme nivå , mener Bordvenninnen . 
– Med litt justeringer vil dette bli en suksess også matmessig . 
Akkurat nå ser det ut til at det er baren som trekker flest . 
Restaurantanmeldelse : 
Anstrengt jul i stallen 
Kamai byr på norsk jul . 
Det kunne de gjerne latt være . 
– Nei , nå har julefeiringen tatt helt av , sier Willie da han studerer Kamais femrettersmeny . 
– Alle skal ha pakkekalendere , selv kjæledyr og 30-åringer . 
Og alle restauranter skal ha julemeny , selv japansk-peruanske . 
Gravlaks , ål , reinsdyr , and , pepperkakedessert . 
Det er ikke mye som minner om de to første ordene i listen vi pugget da vi begeistret anmeldte Kamai etter åpningen for snart tre år siden : nikkei og kaiseki . 
Det første betegner en fusjon av japansk og peruansk mat , det andre et tradisjonelt japansk måltid . 
Bortsett fra en del av tilbehøret ser denne menyen ganske så norsk ut . 
Sjarmerende i bakgården 
En stresset , svartkledd hovmester har fulgt oss opp fra inngangen i den gamle stallen og plassert oss ved et hyggelig tomannsbord i den røffe spisesalen under takbjelkene . 
Her er det fortsatt strippede murvegger og åpne konstruksjoner som gjelder . 
Bortsett fra lysestakene kan vi ikke se noen endringer på tre år . 
Og hvorfor skulle de vel endre noe ? 
Den gule bakgårdsbygningen på Grünerløkka må være en av byens mest sjarmerende restauranter . 
Nede i første er det kjøkken og omakasebaren Itamae – en sushiopplevelse av de sjeldne – og et lite barhjørne , som kanskje mest oppleves som en del av garderoben . 
– Det er vel dit hovmesteren skal , nikker jeg mot den svartkledde som bærer to glass champagne og nærmest løper mot trappen . 
Han har utviklet kelnerblikket – altså det blikket det er umulig å få øyekontakt med – til perfeksjon . 
Jeg vet det , for jeg har sittet i tyve minutter og forsøkt å få oppmerksomhet . 
Takken for å være tidlig ute er tydeligvis usynlighetskappe og tomme glass . 
Men nå som Willie er her , er servitøren raskt på plass med tilbud om bobler og popcorn krydret med chili . 
Snur seg i gravlaksen 
Og ganske snart etterpå , julemenyens første rett . 
– For en gravlaks-elsker som meg er dette en skikkelig skuffelse , sier Willie . 
Fisken kjennes først og fremst fet ut , smaker ikke gravet , men litt harskt . 
Sitrongressemulsjonen ligner en fet majones . 
Dillpulveret er kanskje tørket og knust på kjøkkenet her , men minner like mye om det grønne støvet man får kjøpt på boks i dagligvarebutikken . 
Av en eller annen grunn har vi fått utdelt pinner . 
Jeg lurer på hvor det asiatiske kommer inn i menyen . 
Kanskje allerede i neste rett ? 
Vår blide servitør ramser opp ingrediensene til rett to , som mest ligner julegrøt strødd med trespon og rød og grønn pynt . 
Men det lukter deilig av røkt fisk . 
Og det smaker aldeles nydelig , med røkt , salt , søtt og syrlig . 
Grøten er en potetkrem smakssatt med ål , granateple og karse . 
« Tresponene » er tørket tunfisk . 
Det siste lar seg også spise med pinner , men særlig praktisk er det ikke . 
Rå Rudolf , tørr Donald 
Da rett tre kommer på bordet , legger jeg vekk pinnene for godt . 
En diger porsjon rått og hakket reinsdyrkjøtt med revet hvit geitost over , chilimajones og ristet bokhvete . 
– Nå snakker vi umami , sier Willie . 
– Dette er kraftige smaker . 
Det har han rett i . 
Det blir for voldsomt for meg . 
Jeg lengter etter karbohydrater og grønnsaker . 
De sprø bokhvetekjernene og kjørvelbladene er altfor få til å balansere . 
Selve hovedretten er en rødrosa komposisjon på grått stentøy : skiver av andebryst servert på solbær- og rødbetsaus med rødbeter , skiver av rå bete og stekt shitakesopp . 
Andebrystet er rosa , men likevel for mye stekt . 
De små bitene er helt tørre . 
Til gjengjeld er rødbetbitene harde . 
Og sausen litt for søt . 
– Det virker som om det ikke er helt kontroll på kjøkkenet , ting er enten for rå eller for mye stekt . 
Willie skyver nepeskivene , som burde vært løvtynne for å fungere rå , til kanten av tallerkenen . 
Pepperkaker og blåmuggost 
Kombinasjonen pepperkaker og blåmuggost er blitt en juletradisjon de senere årene , antageligvis også hos Kamai-kokken , hvis juledessert består av brownie med pepperkake , blåmuggostkrem og kirsebærsorbet , alt overstrødd med rødbetpulver . 
Heller ikke den er vellykket . 
Brownie er bedre når den smaker sjokolade . 
Og blåostkremen smaker bare salt og rart . 
På vei ut skimter vi sushichefen bak gardinene inn til omakasebaren i første etasje . 
– Det var nok der vi skulle lagt julebordet , sier Willie . 
– Da tror jeg vi ville vært fornøyd med mer enn popcornet og en femtedel av maten . 
Aftenpostens har tre faste matanmeldere som anmelder tre restauranter i uken . 
Alle anmeldelsene kan du lese på restaurantguiden.osloby.no hvor du også finner over 60 matguider til alt fra beste pizza og burgere til thailandske godbiter og søndagsåpne restauranter . 
– 
Restaurantanmeldelse : 
Slett ikke dum dim sum Maten på Dim Sum by Taste of China holder ennå mål . 
Men de sliter med lokalet og servicen . 
Taste of China startet i Torggata for 15 år siden , men flyttet nærmere sentrum for to år siden . 
Nå ligger de midt i « restaurantstripen » i Tordenskiolds gate like bortenfor Rådhuset . 
Det har medført mange flere gjester , noe som gir seg utslag i at man risikerer å stå i kø hvis man ikke har vært så forutseende å bestille bord . 
Aftenpostens har tre faste matanmeldere som anmelder tre restauranter i uken . 
Alle anmeldelsene kan du lese på restaurantguiden.osloby.no hvor du også finner over 60 matguider til alt fra beste pizza og burgere til thailandske godbiter og søndagsåpne restauranter . 
Det føles litt frekt å bane seg gjennom køen av folk med barnevogner og handleposer , men vel inne er det så pass tett mellom bordene at man nesten er skulder ved skulder med naboene . 
Det betyr at vi uten å ville det får ta del i hvordan selskapet ved siden skal feire jul og hvordan det står til familie og venner . 
En stresset servitør kommer med menyene og blir borte før vi har fått bestilt drikke . 
Kjappmat 
Matutvalget er konsentrert rundt dim sum , også kalt Silkeveiens tapas , og diverse nudelretter og -supper . 
De har også ni hovedretter og et par desserter . 
– Jeg klarer meg godt med en dampet hvetebolle med vanilje , det har vært fast siden vi besøkte restauranten i Torggata første gang for ti-tolv år siden , sier Bordvenninnen . 
Grønt skifte 
Hun vil også begynne med Bo choi gow , som er dampet rispasta med spinat , mens jeg tar klassikeren Siu mai – dumplinger med svinekjøtt – som er en gjenganger på mange menyer . 
– Sist gang jeg fikk denne retten var den hvit , men nå servere de den som tre grønne knytter , sier Bordvenninnen . 
Til dette har hun bedt om et glass hvitvin , mens jeg har fått Singha-øl . 
Mine siu mai består av fire saftige små boller med svinekjøtt , spretne og gode i munnen . 
Dampende deilig 
Vi fortsetter med vårruller og dampede oksekjøttboller , som er tre store , dampede kjøttkaker med et fint kryddersting . 
Vegetar-vårrullene er smaksatt med karri , og vi dypper våre smakebiter forsiktig i en blanding av soya- og chilisaus i en skål ved siden . 
– Det fine er at man selv kan regulere styrken på dippen , sier Bordvenninnen . 
Egen rødvin Taste of China har som sagt fått en ansiktsløftning etter flyttingen ; de har til og med fått sin egen rødvin . 
Vi fortsetter imidlertid med hvitvin og øl , som vi synes passer bedre til denne typen småretter . 
– Det er morsomt med egen vin , men de kan neppe måle seg med vinkartet til Beijing Palace i Pilestredet , mener Bordvenninnen . 
Servering i ilfart 
Neste omgang dim sum er Siu long bao ( dampet svinekjøtt og kinakål ) og Gao choi gow , rispasta med scampi og vårløk . 
Nå ser det ut til at kjøkkenet sliter med bestillingene , for det har tatt tid , og selskapet ved siden av oss prøver forgjeves å få kontakt med servitørene som småløper mellom kjøkkenet og bordene . 
– Nå diskuterer de visst hvor noen retter skal , sier Bordvenninnen , som har utsyn mot kjøkkeninngangen . 
Etter hvert ser det ut til å ha løst seg , og vi begynner å vurdere avslutningen . 
– Tre til fire dim sum holder vanligvis , men jeg husker at vi har vært oppe i fem hver , sier Bordvenninnen , som bestiller Nai wong pao , søte , dampede boller fylt med vanilje . 
Jeg tar Ngau yuk gow , kinesisk « ravioli » med biff og ingefær . 
En både frisk og tung avslutning . 
Godt , men ... Køen har ikke avtatt idet vi er på vei ut . 
Vi er blitt gode og mette uten å blakke oss , men likevel er det noe som gnager i oss . 
– De er kanskje blitt proffere , men noe er blitt borte i flytten , mener Bordvenninnen . 
– Med så mange flere gjester blir servicen skadelidende , og det kantinepregede lokalet er ganske sjarmløst . 
Det må man kanskje tåle når maten er såpass god . 
Restaurantanmeldelse : 
Habanero med mindre piff 
En av Oslos få latinamerikanere har fått større konkurranse . 
– Her bør man kunne tegnspråk , sier Spisevennen idet vi setter oss . 
Vi må ha havnet på et slags vorspiel : 
Flere store grupper ved baren og lengre inne i lokalet prøver å overdøve den høylytte latinamerikanske musikken . 
Travle bartendere / servitører mikser drinker og henter mat fra kjøkkenet . 
Det meste ser ut til å være fargeglade drinker , San Miguel fra fat og skåler med nachochips og tacos . 
– Man skulle tro vi var på en strandbar , mener Spisevennen . 
Aftenpostens har tre faste matanmeldere som anmelder tre restauranter i uken . 
Alle anmeldelsene kan du lese på restaurantguiden.osloby.no hvor du også finner over 60 matguider til alt fra beste pizza og burgere til thailandske godbiter og søndagsåpne restauranter . 
Sist vi var på en restaurant med like høy stemning , var det Tijuana nede i Thorvald Meyers gate som sto for festen . 
Habanero ligner mer på Mucho Mas på nedsiden av Birkelunden . 
Det vil si et intimt sted der du får mye og rustikk mat . 
Ved siden av tradisjonelle mexicanske retter som burritos , enchiladas , chili con carne og fajitas kan Habanero tilby ceviche , burgere og spesialiteten pollo à la diabla , en ekstra sterk kyllinggryte som vi husker fra tidligere besøk . 
Dermed er valget lett : 
Det blir kyllinggryten , vegetarburrito og machoburger . 
For å korte ned ventetiden på hovedrettene deler vi på ceviche og nachochips med salsa og guacamole . 
Klarer ikke å slutte Cevichen er laget av torsk som har ligget og kost seg i lime- og sitronjuice . 
Den serveres med bl.a. skiver av søtpotet og maiskolbe . 
En annerledes , men ellers ikke overbevisende versjon av den peruanske spesialiteten . 
Nachochipsene er neppe hjemmelagede , men sprø og gode . 
Guacamolen og den hjemmelagede tomatsalsaen er midt på treet . 
Vi har likevel fått så mye nachos at vi bestiller mer guacamole og salsa for å få spist opp alle chipsene . 
– Det er umulig å slutte når man først har begynt , sier Spisevennen , som har rukket å drikke opp sin halvliter San Miguel og ber servitøren om en til . 
En skål med sterkt hjelper 
Det lille lokalet har to nivåer : 
En del nede ved baren og en opp et par trappetrinn . 
Interiøret er enkelt , men har en avslappet sjarm , akkurat som servitørene , som kun snakker engelsk . 
De er raske til å ta opp bestilling og få maten ut . 
At det tar noe tid mellom forrettsnacksen og hovedrettene , ser ut til å skyldes at man har nok å gjøre på kjøkkenet . 
Etter noe venting får vi våre retter . 
Vegetarburritoen er grei , men litt smakløs . 
Vår servitør kommer med en liten skål sterk saus for å piffe den opp . 
Machoburgeren er rett og slett en burger toppet med chili con carne i et hamburgerbrød med nachos ved siden . 
Heller ikke denne kaller på de store ovasjonene . 
Brødet blir klissete , og burgeren mangler en tydelig smaksavslutning og fremstår som altfor traust . 
Kylling som river 
Da er det opp til kyllinggryten å redde inntrykket , og det gjør den et stykke på vei : 
Strimler av kyllingbryst har fått en omgang i gryten med habanero og chipotle-chili og grønnsaker . 
Resultatet er en ramsterk gryte som ikke ligger på samme nivå som den versjonen av retten vi fikk her sist , da krydderiet var langt mer nyansert og spennende . 
Dermed svelger vi skuffelsen med en iskald margarita og brownie . 
– Er vi blitt for blaserte , eller har Habanero tapt seg litt siden starten ? 
Den gang var de et friskt krydderpust i Oslos restaurantverden , slik også Lemongrass var i begynnelsen . 
Nå er de blitt nok et spisested på Grünerløkka , der det finnes en del fra før . 
Anmeldelse av Godt innafor : 
Helt innafor Godt innafor er et enkelt , men effektivt konsept som allerede ser ut til å ha gode vekstvilkår som nabolagsrestaurant og bar på Frogner . 
Fisketempelet på Frogner , Mares , er borte , mens den kombinerte baren / restauranten Godt innafor har etablert seg i de samme lokalene nederst i Skovveien . 
Rett over gaten har Munchies vært åpen en god stund , mens hverdagsgourmeten Galt ligger lenger opp i gaten rundt hjørnet . 
Aftenpostens har tre faste matanmeldere som anmelder tre restauranter i uken . 
Alle anmeldelsene kan du lese på restaurantguiden.osloby.no hvor du også finner over 60 matguider til alt fra beste pizza og burgere til thailandske godbiter og søndagsåpne restauranter . 
Lokalet er enkelt , men lunt innredet . 
Restauranten har dessuten en ganske stor bar / lounge-del , som man har valgt å dele av med et stort fløyelsdraperi . 
Vi kan skimte folk som kommer inn og går til baren for å bestille drikke , for siden å forsvinne bak teppet . 
Selv sitter vi ved de store vinduene og kan se ut på gatelivet . 
Lekre smakebiter 
Menyen byr på fem forretter . 
Vi forsyner oss med brorparten : krabbekake , laksetartar og oksetunge . 
Hver enkelt forrett er ikke veldig stor , mer som en amuse-bouche – liten , men svært velsmakende . 
Krabbekaken er frisk med deilig chipotle-aioli og papayasalat som piffer opp den lille smakebiten , som er unnagjort på tre tygg . 
Laksetartaren har også et islett av chili og sprøtt , puffet lakseskinn ved siden av . 
Et lekkert grep . 
Skiven med lun oksetunge ligger på en tue med kremet spelt smaksatt med kantarell , der det salte kjøttet smelter sammen med den risottolignende anretningen . 
Meget delikat . 
Høyt tempo 
Servitøren har hatt mer enn nok å henge fingrene i , siden han skal betjene både baren , ta opp bestilling og servere . 
Likevel er han blid og til stede uten å være påtrengende . 
Etter hvert kommer forsterkninger på jobb , men før avlastningen klarte han å yte flott service med godt humør . 
– Svetten spruter av ham , stakkar . 
Men imponerende tempo , sier Spisevennen . 
Burgere med stil 
Nå som de er to servitører på plass , går serveringen av hovedrettene som en dans . 
Lammeplommen kommer med potetkake , gresskarpuré og timiansjy . 
Lammet er perfekt , mørt og smakfullt . 
Gresskaret og timiansjyen står perfekt til retten , og strimlede grønnsaker på toppen gir en nydelig sammensatt rett . 
Brisketburgeren består av kjøtt skåret i tykke , kraftige skiver . 
De er særdeles velsmakende og sprø , men samtidig møre i munnen . 
Halloumiburgeren består av grillet halloumi , en saueost som tåler mye oppvarming før den smelter . 
Her er den korrekt stekt , slik at smaken kommer tydelig frem . 
Ved siden av har vi begge fått glasert syltet rødløk , coleslaw , sylteagurk og spretne fries . 
– Jeg har aldri opplevd maken til burger , sier Spisevennen . 
Mat og vin i skjønn forening Porsjonsstørrelsene har vært bra , selv om vi nok kunne ha hatt enda mer å bite i av forrettene . 
Men det glemmes fort etter at dessertene er spist . 
Key lime-paien er akkurat slik den skal være – en frisk og søt smaksbombe uten noe fiksfakseri . 
Den belgiske vaffelen med brunost og karamellisert hvit sjokolade skuffer heller ikke : 
Anretningen er flott sammensatt og har smaker som kler hverandre godt . 
Vi må også fortelle om vinlisten . 
Den har mange godbiter til en svært gunstig penge . 
Men det lønner seg å være kjapp – utvalget svinner fort . 
Vi klarte å få en av stedets siste flasker med Bibi Graetz Testamatta , som virkelig har tålt tidens tann . 
100 prosent Sangiovese , solid struktur og et svært godt følge til burgere og lammet . 
Frogners nye stamsted ? 
– Det er deilig å kunne gå fra en restaurant uten å være sprengmett , sier Bordvenninnen idet vi kommer ut på gaten . 
– Jeg elsket Mares , men Godt innafor er en verdig avtager , sier Spisevennen . 
– Her er det lave skuldre og en gemyttlig tone . 
Hadde jeg bodd i strøket , ville dette vært mitt nye stamsted , ikke minst med tanke på hvor mye god vin man får for en meget bra penge . 
Matanmeldelse : 
Seriøst , Big Horn ? 
Big Horn på Aker brygge har to problemer : kjøttet og tilbehøret . 
– Dette må være en spøk . 
Fire slappe skiver grillede grønnsaker til 39 kroner ? 
Bordvenninnen ser mismodig på den lille skålen ved siden av tallerkenen med hummer og indrefilet til 450 kroner . 
Mine champignoner er heller ikke mye å skryte av , men aller verst er den seige entrecôten . 
Ærlig talt : 
Hvordan klarer man å ødelegge en biff på en kjøttrestaurant ? 
Aftenpostens har tre faste matanmeldere som anmelder tre restauranter i uken . 
Alle anmeldelsene kan du lese på restaurantguiden.osloby.no hvor du også finner over 60 matguider til alt fra beste pizza og burgere til thailandske godbiter og søndagsåpne restauranter . 
Big Horn Steakhouse har servert biff til kjøttsultne over hele landet i over 30 år , men gjennom årene har vi hatt varierende matopplevelser på de ulike filialene rundt om i Oslo . 
Grunnstammen i menyen er kjøtt i flere størrelser og varianter , men man smetter inn en og annen nyvinning mellom de typiske steakhouse-rettene . 
Bordvenninnen begynner med fisk og velger laks tataki til forrett , mens jeg prøver kyllingvinger . 
Slapp laks Laksen presenteres på moderne vis : fire tynne skiver på en steinplate med en klatt grågrønn guacamole ved hver bit . 
Rødløk , noen salatblader og en appelsinbåt ligger i det ene hjørnet . 
– Dette var stusslige saker , sukker hun . 
Mine kyllingvinger er i hvert fall glovarme , men også svidde utenpå . 
Den søtlige smaken av BBQ-saus og to typer dipp sørger for at noen av kyllingvingene føles mindre tørre . 
Varierende service 
Det er mange gjester her denne kvelden , og vi må ha kommet under et vaktskifte . 
Servicen tar seg betraktelig opp etter at vi får en servitør vi mener å kjenne igjen fra et tidligere besøk . 
De som tok imot de første bestillingene , er ikke å se lenger . 
Kanskje de var blitt slitne av det ene store selskapet der stemningen var på topp . 
De var i farten fra de satte seg ned med øl og vin til de skulle bestille mat , hele tiden i munnen på hverandre . 
Vi ble forsøkt servert mat som skulle til de andre hele to ganger før vi fikk hovedrettene våre . 
Kjøttkatastrofe 
Når vi omsider får vår mat , fortsetter nedturen : 
Min 200-grams entrecôte må ha vært for lenge på grillen , for den er både seig og tørr i kantene . 
Bearnaisen er en smakløs , tyntflytende suppe . 
De stekte champignonene er også triste saker , i likhet med de slappe aspargesene og friesen , som må få et ekstra dryss salt for at de skal få smak . 
Vi har allerede nevnt de grillede grønnsakene : 
To flak gul og rød paprika og to biter squash . 
Det eneste som trekker opp av tilbehøret , er de fløtegratinerte potetene . 
Man har også klart å steke indrefileten noenlunde , og den er heldigvis et tykt , mørt stykke , men den store hummerhalen på toppen har de ikke vært like heldige med : 
Den er lett gummiaktig i konsistensen , og Bordvenninnen mistenker at den er langveisfra . 
Til hovedrettene er vi blitt anbefalt argentinsk vin , en kraftig sak med masse frukt som dessverre overdøver hummersmaken . 
Den passer bedre til entrecôten . 
Fra kaos til søt avslutning 
Med den nye servitøren blir det sving på sakene , og bordet ved siden av får betalt uten for store komplikasjoner før det er vår tur . 
Vi tar en kikk på dessertkartet og velger oss crème brûlée og ostekake med peanøtter . 
Ostekaken er en mektig sak , så vi ender med å ta den på deling , mens crème brûléen ikke utmerker seg på noe vis . 
– Hvordan kan det være mulig at servicen kan svinge så mye i løpet av et måltid ? 
Det var ganske kaotisk da vi kom sammen med de to selskapene , men avslutningen er blitt så mye bedre . 
Nå må de bare få skikk på kjøkkenet , så burde det være liv laga for Big Horn i enda flere år . 
Slik det er nå , er det nok biffrestauranter i byen som kan by på mye bedre kjøtt enn man gjør her . 
Restaurantanmeldelse : 
Avslappet tur til Kathmandu 
Det nepalske kjøkken har tidligere hatt et kort gjestespill i Oslo . 
Med nykommeren Kathmandu tror vi det kommer til å vare lenger . 
Sushi og sashimi har flyttet ut av det lille lokalet i Bygdøy allé , og et hel-nepalsk konsept har kommet inn isteden . 
Idet vi kommer inn , smiler servitøren , som er på vei innover i lokalet med et brett drikke , blidt til oss og ber oss finne et bord . 
Det er et par selskap i restauranten denne kvelden . 
Noen sitter lenger inn i en mer loungepreget del med lave møbler , mens andre sitter ved « vanlige » bord i delen som vender ut mot gaten . 
Vi tar plass ved vinduet , og ganske snart får vi utdelt menyer før servitøren igjen blir borte i det andre , rustikke rommet . 
Aftenpostens har tre faste matanmeldere som anmelder tre restauranter i uken . 
Alle anmeldelsene kan du lese på restaurantguiden.osloby.no hvor du også finner over 60 matguider til alt fra beste pizza og burgere til thailandske godbiter og søndagsåpne restauranter . 
Så er hun tilbake og beskriver rettene i menyen . 
Sist Oslo hadde et spisested som serverte nepalsk mat , var Mount Everest i Hausmanns gate , der man også bød på indiske retter . 
Her ser det ut til at man satser mer genuint fra starten , og vi lar oss friste til å begynne med momos , dumplinger . 
Vi tar både dampede og stekte , begge med en blanding av grønnsaker , lam og kylling . 
Nydelige matnøster 
De små deignøstene er fylt med fint krydrede råvarer , der kyllingen og grønnsakene kom best ut av det , i likhet med de dampede momos . 
De stekte hadde en litt hardstekt overflate som tok noe av det delikate krydderiet . 
Til hovedrett har vi bedt om mixed grill og karrisaus og lam thali , en tradisjonell rett der man får flere skåler med tilbehør og kan blande selv . 
Vi ber også om nan ved siden av . 
Karri med sting 
Grillmaten kommer på en rykende steinplate med ris og karrisaus ved siden . 
Kyllingen og lammet er begge er møre og fin , og scampien har et fint bitt . 
Løk og salat hører også med , men noen av løkbitene har legget nederst og blitt overstekt . 
Konsistensen på karrisausen er litt grovere enn mange indiske steder lager den . 
Til gjengjeld er den aromatisk , selv om den kunne hatt litt mer sting . 
Det avhjelper servitøren ved å komme med en liten skål rustrød chilisaus som sparker fra . 
Snadder plukkmat 
Thali består av flere skåler med linser , syrlige , dampede og stekte grønnsaker , en enkel salat , yoghurtdressing og en stor klatt ris i midten . 
Nanbrødet til er glovarmt og egner seg meget bra til å bruke når man setter sammen de ulike delene . 
Et tips til dere som vil prøve chilisausen : 
Var varsom med doseringen så du ikke får en ubehagelig overraskelse , den kan ta luven av de andre ingrediensene . 
Avslappet service 
Servicen har vært litt til og fra gjennom måltidet , men med en person som skal dekke to rom kan vi skjønne det . 
Nå servitøren er til stede , får vi imidlertid full oppmerksomhet , og tonen er avslappet og hyggelig . 
Derfor lar vi oss friste til dessert på tross av at vi er gode og mette og dessertkartet ikke ser så altfor spennende ut . 
Gulab jamun og mangosorbet blir en fin avslutning , begge er meget søte , og vi burde kanskje latt karrismaken få sitte lenger i munnen . 
Prismessig har man lagt seg på et OK nivå . 
Lokalene tilsier at dette er stedet har mer gatekjøkkenpreg enn deres indiske konkurrent Village Tandoori på andre siden gaten , men det nepalske kjøkken kan så absolutt tilby et godt alternativ for dem som ønsker å utvide sin asiatiske smakspalett . 
Restaurantanmeldelse : 
Finere lokale – dårligere mat Vietnamesiske Xích Lô er pusset opp , men det rotes mer enn i Hotel i særklasse . 
– Ønsker dere noe å drikke ? 
– Vil dere ha noe å drikke ? 
– Hva vil dere ha å drikke ? 
Der er nok servitører på jobb hos vietnamesiske Xích Lô restaurant på Eger kjøpesenter , men hvem som er ansvarlig for hvilke bord , er helt i det blå . 
Nå kommer nye servitører bort til bordet og spør om det samme , 20 sekunder etter at en annen har vært der . 
Dessverre er ikke dette det eneste som skjærer seg denne kvelden . 
En lun oase Xích Lô har holdt det gående helt siden 2001 og har de siste årene slått seg ned på toppen av Eger kjøpesenter . 
Nå er spisestedet forvandlet fra en lys og enkel restaurant til en lun og varm oase med trevegger , tregulv og varme lamper . 
– Jeg synes oppussingen er blitt vellykket . 
Man tenker ikke på at man sitter på et kjøpesenter , mener spisefølget . 
Lommelykt unødvendig 
Når du spiser på restaurant i USA , er det veldig ofte lys på toppen av menyen slik at man skal se godt . 
Oslo har mange mørke spisesteder hvor man er nødt til å bruke Iphonen for å se hva man skal spise . 
Xích Lô har løst dette ved å gi en Ipad til hver gjest , hvor menyen lyses opp og skriften er stor og lettleselig . 
I tillegg kan man trykke på ulike vinforslag med beskrivelser av vinen til de ulike rettene . 
Enkelt og forbrukervennlig . 
Okse ? 
– Jeg kjenner overhodet ikke noe til kjøttsmaken , men kjøttet er i det minste mørt , sier spisefølget . 
Tynne skiver ytrefilet av okse er veldig kjøleskapskaldt og blir overkjørt av chili , masse koriander , vårløk , rødløk samt en saus med mye smak av både hvitløk og ingefær . 
Strålende kamskjell 
Kveldens beste rett er forretten med kamskjell . 
De blir servert i det vakre skjellet og er overstrødd med koriander og noen få biter chili . 
Den varme ingefærsausen er utrolig god , og vi holder skjellet i hånden for å slurpe i oss alle godsakene . 
Kamskjellet er ovnsbakt , perfekt varmebehandlet og har en sødmefull og deilig smak . 
Laaang ventetid 
Servitørene fortsetter å rote utover i måltidet , men de er hyggelige og skal ha for iveren . 
Et problem med den nyoppussede restauranten er muligens antall plasser . 
Spisestedet har fått flere sitteplasser , og denne kvelden er det nesten helt fullt . 
Om det er nok servitører , så er det kanskje for få kokker eller lite kjøkken . 
Det tar nemlig over en time å vente på hovedrettene . 
Viskelær 
Vi er tre stykker ute og spiser , og vi har alle bestilt ulike hovedretter . 
Ingen av oss er helt fornøyde . 
Det beste valget er foliepakket sjømat . 
Man burde kanskje åpnet den ved bordet og helt den over i en skål , for det blir litt ulekkert å spise ut av folien , og det ser ikke spesielt fint ut . 
Blåskjell , scampi og kveite smaker nydelig , men både kamskjell og laks er overkokt . 
Kamskjellet er nesten blitt viskelæraktig . 
Det mest positive med retten er alle de deilige dampede grønnsakene og en herlig duft av sitrongress . 
Mer grønnsaker , takk ! 
De andre rettene har muligens ventet på sjømatpakken , for begge er varmebehandlet for lenge . 
Kveiten er grøtete i konsistensen , men kokosausen er god . 
Det burde vært mye mer av den , og flere grønnsaker . 
Til kveiten er det to biter sopp og en liten kvast brokkoli . 
Er det noe vi liker ute på asiatiske restauranter , så er det alle de deilige grønnsakene man får til rettene . 
Brukbar and Husets signaturrett er andebryst à la Xích Lô. 
Anden er stekt litt for lenge , og det sprø skinnet på toppen er fraværende . 
Smaken på anden er uansett god , og her er det bedre utvalg av grønnsaker – velduftene østerssopp , champignon og litt peprede innslag fra dampet pac choi . 
Deilig avslutning på måltidet 
Etter nesten tre timer lander dessertene på bordet , men blir plutselig revet bort idet vi skal sette skjeen i den . 
Dessertene skulle selvsagt til et annet bord . 
Avslutningen er uansett noe av det beste ved måltidet , både frisk og passe søt crème brûlée av pasjonsfrukt , samt sjokolademousse med ingefærkrem og syltet kumkvat – den lille dvergappelsinen som gir både syre og sødme til retten . 
Det eneste vi savner , er den annonserte chilien , som vi ikke kjenner noe til . 
– Stedet er blitt lunere og finere , men de må få skikk på servicen og maten . 
Den er bare middels , avslutter spisefølget . 
Anmeldelse av Wünderburger : 
Bygg din egen burger Wünderburger har kanskje ikke Torggatas beste burger , men spisestedet lar deg skape din helt egen vri . 
– Det kan ta tid å få maten , det er flere som satt her da jeg kom , og som ennå venter på bestillingen sin , sier Spisevennen . 
Han kom først til Wünderburger i Torggata og koser seg nå med en øl og jalapenopoppers : friterte osteballer med chilisting . 
Vi ser på menyen over disken før jeg går bort og bestiller til oss . 
Spisevennen vil ha en standard cheeseburger , mens Bordvenninnen bestemmer seg for å prøve en av vegetarburgerne med ekstra tilbehør . 
Jeg starter med en vanlig hamburger med stekt løk . 
Ved siden av ber vi om parmesanfries og to typer dipp : urtemajones og habanero , der styrkegraden er angitt med to chilier . 
Jeg får tildelt et nummerskilt slik at de kan servere oss når maten er ferdig . 
Selv om noen av servitørene er usikre på hvilke bord som skal ha hva , får vi burgerne i løpet av et kvarter . 
I mellomtiden har vi prøvd de friterte osteballene , som har en flytende kjerne under den sprø overflaten . 
– De kunne hatt mer sting , mener Spisevennen , som ellers er fornøyd med sin Wunder Classic Cheese . 
Burgeren kommer med pickles , en stor ring rå løk , ketchup og sennep . 
Aftenpostens har tre faste matanmeldere som anmelder tre restauranter i uken . 
Alle anmeldelsene kan du lese på restaurantguiden.osloby.no hvor du også finner over 60 matguider til alt fra beste pizza og burgere til thailandske godbiter og søndagsåpne restauranter . 
Bra vegetar Bordvenninnen har fått en falafelburger med ekstra avokado på toppen . 
Burgeren er en stor puck med en skive bifftomat og urtemajones . 
Selv om falafelen er litt tørr i kanten , er den god på smak – man kjenner tydelig krydderne i kikertburgeren . 
Hun er mindre begeistret for parmesan-friesene , som rett og slett er vanlige fries med ostepulver ujevnt strødd over dem . 
– Du får betydelig bedre fries med parmesan på for eksempel Burger Joint eller Døgnvill , sier hun . 
– Men der har de også flere ingredienser i dem , og habanerodippen vi har fått her , har sting , sier Spisevennen . 
Han har allerede spist opp sin cheeseburger , og lurer på om vi ikke skal bestille en runde til . 
– De er ganske små , mener han . 
Mye for lite penger 
Min hamburger er den minst spennende , selv om den stekte løken er saftig og god , så jeg blir med på en ny bestilling . 
Denne gangen bygger vi hver vår burger : 
Han tar en dobbel med bacon , stekt løk og grillet sopp , mens jeg ber om en enkel med paprika og blåmuggost . 
Baconskiven er stor og tykk , og både løken og den grillede soppen gir burgeren ekstra saftighet . 
– Best av alt : 
Du slipper å betale ekstra for dem . 
Det som koster her , er ekstra ost , bacon , avokado og egg til burgeren , sier han og skryter også av soppen . 
Blåmuggosten på burgeren har en fyldig smak , men den er blitt varmet så mye at den er blitt helt flytende og klissete . 
Bra stikk-innom-sted 
Selve lokalet er lyst og greit , men vi blir sittende tett i tett når det er mange gjester og musikknivået er høyt , som denne kvelden . 
– Dette er jo ikke et sted man sitter hele kvelden , sier Bordvenninnen , som begynner å gjøre seg klar til kinoforestilling . 
Spisevennen skal ta treffe noen andre for et par øl . 
– Som stikk-innom-sted er Wünderburger et ypperlig valg : nær sentrum uten at det blir kø . 
Dessuten synes jeg burgerne her er bedre enn Tommis og Troys Burger lenger bort i gaten . 
Ingen av dem når imidlertid opp til nivået på Munchies , men der er det så å si umulig å få sitteplass . 
Restaurantanmeldelse : 
Inder med lave skuldre Listen to Baljit er klar til å ta en bit av restaurantmarkedet rundt Solli plass . 
Det bør de kunne greie med sitt avslappede , moderne konsept . 
Det er farlig å stå på bussholdeplassen nederst i Frognerveien i disse dager . 
Ikke bare på grunn av glatte fortauer og tett trafikk , men også fordi man blir utsatt for en blanding av liflige pizzadufter fra Villa Paradiso og curryaromaer fra nyåpnede Listen to Baljit . 
Sistnevnte har tatt over lokalene til italienske Savoia , som åpenbart ikke hadde sjanse mot Jan Vardøens « Frogner-storstue » Villa Paradiso , som trekker folk fra tidlig morgen til ut på natten . 
Aftenpostens har tre faste matanmeldere som anmelder tre restauranter i uken . 
Alle anmeldelsene kan du lese på restaurantguiden.osloby.no hvor du også finner over 60 matguider til alt fra beste pizza og burgere til thailandske godbiter og søndagsåpne restauranter . 
Listen to Baljit er nyeste tilskudd i den stadig ekspanderende porteføljen til Singh-familien , som startet restauranteventyret i Oslo med Maharaja i 1982 . 
Denne « avleggeren » satser imidlertid på et mer tilbakelent , la oss kalle det lavterskel , tilbud slik vi har sett det hos andre indiske nykommere som Der Peppern Gror og Holy Cow . 
Det vil si at de vektlegger gatemat og mulighet for å dele retter fremfor det tradisjonelle indiske kjøkken , selv om menyen også tilbyr mange klassiske retter . 
Puffer med piff – Menyen har mye spennende , sier Bordvenninnen mens hun blar igjennom arkene . 
Vi har fått en fristende variant av de obligatoriske poppadums : 
Denne utgaven er puffede « staver » i duse , lyse farger . 
– Litt som interiøret her , sier Bordvenninnen . 
– Det ligner på Der Peppern Gror : med stilige , gamle gjenstander og bilder . 
Menyene henger på kroker langs veggene , og bestikk og servietter er tidsriktig plassert i kurver på bordet . 
Sprek salat 
Vi har bestilt friterte grønnsaker og – ifølge menyen – ekstra sterke kyllingvinger med « intens flammende rød chili » . 
Grønnsakene har fått et deilig lag panering med et delikat kryddersting , mens kyllingvingene ikke er mer enn hva man kaller « norsk sterk » på indiske restauranter . 
– « Ikke for de med svakt hjerte , » sto det på menyen , men styrken på disse ville ikke skremt Spisevennen , mener jeg . 
Men salaten til er deilig frisk , med en diskret syrlig dressing som går langt utenpå de litt halvhjertede forsøkene på grønt vi har fått mange andre steder . 
Laks fra tandoorien 
Til hovedrett har vi bestilt Mila-jula tandoori , mixed grill , og Marwadi Mass , lam med husets spesiallagede curry . 
Vi har bestilt en ny omgang drikke : husets hvitvin til 95 kroner og en flaske Bangla , lyst øl som skal passe bra til curry . 
Mixed grillen kommer også med den friske salaten . 
– Dette er en spennende kombinasjon . 
Det er sjelden man får laks fra tandoorien . 
Men den er ikke særlig spennende . 
Jeg synes de har vært heldigere med biffen og kyllingen her . 
Sausen er rund og god . 
Mitt lam kommer i en sort , dampende het gryte , og curryen har et skikkelig sting , samtidig som kryddermiksen kommer tydelig frem . 
Meget bra ! 
Det er synd at et par lammebiter oppleves som ulne i munnen , det virker som om man har slått dem møre med klubbe før de har gått i gryten sammen med mye mer smørmyke kjøttbiter . 
Godt tilskudd til området 
Et pluss er dog at porsjonene er store her , så vi nøyer oss med å se på spise- og drikkekartet , som har et bredt utvalg spennende drinker . 
– Spisevennen hadde likt utvalget , mener Bordvenninnen , som også bemerker at Listen to Baljit sannsynligvis ikke kommer til å være en direkte konkurrent til Jewel of India litt lenger bort i gaten . 
– De har såpass forskjellige konsepter at det bør være plass for begge , tror hun . 
Restaurantanmeldelse : 
Gi dette stedet en Michelin-stjerne 
Blir det en Michelin-stjerne til À L ’ aise i år ? 
Med slik mat og service bør de i det minste være en glohet kandidat . 
À L ’ aise ligger i NHO-bygget , slik at forretningsfolk har kort vei til en eksklusiv matopplevelse . 
– Navnet betyr etter hva jeg forstår av ordbøkene « å føle seg vel tilpass , være komfortabel » , sier Spisevennen . 
– Dette stedet lever i så måte definitivt opp til navnet . 
Omgivelsene får en til å tenke på fordums Michelin-storheter som Bagatelle eller gode , gamle D ’ Artagnan . 
Dette er et sted for dem med tykke lommebøker . 
Vi tas imot av et personale som lever opp til navnet og stedets filosofi , og snart er vi i en helt annen verden . 
Aftenpostens har tre faste matanmeldere som anmelder tre restauranter i uken . 
Alle anmeldelsene kan du lese på restaurantguiden.osloby.no hvor du også finner over 60 matguider til alt fra beste pizza og burgere til thailandske godbiter og søndagsåpne restauranter . 
Det begynner idet vi får menyen til gjennomsyn . 
Først kommer champagnetrallen med diverse godbiter i de fleste prisklasser . 
Vi blir anbefalt en Larmandier-Bernier , som har både friskhet og dybde . 
Så følger fire appetittvekkere på rekke og rad : en liten « rute » med makrell , butterdeig med løkkrem , oliven og en liten touch av ansjos , valnøtter fylt med foie gras-krem og til slutt en smak av gresskarsuppe . 
Man kan gå for à la carte , men vi har innstilt oss på smaksmenyen med vinfølge . 
Det innebærer en matreise med base i det franske gourmetkjøkken . 
Vinmenyen byr på spenstige og rålekre opplevelser fra hele Europa . 
Blink på blink 
Vi starter med en aldeles nydelig dandert tartar av sjøkreps på klementingelé , toppet med ørretrogn . 
En krisp Albariño følger opp smakspaletten . 
Neste vin i glasset er igjen champagne , denne gang fra Pierre Gimonnet , som er fint avstemt til piggvaren som kommer med gressløk , poppet quinoa og en fyldig kaviarsaus . 
– Her treffer man blink , sier Spisevennen . 
Kamskjellet fra Frøya Kamskjellet , som er nestemann ut , har en deilig stekeflate og er spenstig i munnen , med en Jura-vin-reduksjon som akkompagnement . 
Morkler og syltet kantarell topper smaksbildet . 
Cour-Cheverny fra Loire er et for oss ukjent , men spennende vinfølge . 
– Mineralsk , men mer mot fersken enn Sauvignonens stikkelsbær og solbærbladtoner . 
Denne skal jeg merke meg , smiler Spisevennen . 
Den første hovedretten er skatevinge og en eventyrlig misosaus og lettgrillet artisjokk . 
Vingen er saftig og tilbehøret nydelig . 
Jura-vinen er laget på Savagnin-druen , som er klar og ren i munnen og bygger opp under misoens umami-smak . 
Pasta med lykkerus 
À L ’ aise har sin egen pastavariant : et rør av tynn , hjemmelaget spagetti fylt med svartrøffel og comté , omgitt av kastanjekrem . 
Pastatuben matches med Italias svar på hvit burgunder , Castello della Sala . 
– Denne skaper den særegne lykkefølelsen man kun opplever i møte med riktig store viner , sier Spisevennen . 
Nå skifter vi farge i vinglasset , og spanske Viña Tondonia reserva fra Lopez de Heredia fyller munnen sammen med jærlammet i tre varianter : tynne , lettspekede skiver , et rosa filetstykke og en krokett laget på dielam med det lyseste , sarteste kjøttet . 
Overflødighetshorn 
Ved desserten skiller Spisevennen og jeg lag med Bordvenninnen . 
Vi får byttet ut epleterten og Mont Blanc-kreasjonen med et utvalg fra overflødighetshornet av en ostetralle . 
Trallen er et eventyr i seg selv , med romtempererte , modne og fenomenale godbiter . 
Spisevennen velger hvitvin etter sommelierens anbefaling og får et glass Batard-Montrachet . 
– Hver lille munnfull er en hel liten himmel i seg selv . 
Ubeskrivelig lekkert ! 
utbryter han etter en lang , kontemplativ stillhet . 
Selv er jeg svært positivt overrasket av at champagne fungerer så godt til ost . 
Istedenfor å bli tung og mett av dessertvin , løfter de gylne boblene smaken av ostene . 
Bordvenninnen er begeistret for epleterten : 
– Fantastisk montering , sier hun og fremhever den tyske spätlesen fra Bathasar Ress . 
Den siste desserten , Mont Blanc , en marengsvariant med kastanje og jordskokk , avrunder et måltid vi kommer til å huske lenge . 
– Dette var jo bare helt rått . 
Hver rett er et visuelt kunstverk , sier Spisevennen . 
Service til toppkarakter 
Et vellykket restaurantbesøk inneholder imidlertid mer enn mat og drikke . 
Service er også et uhyre viktig element . 
Her har man gjort service til en kunstart : 
Fra vi kommer inn døren har vi servitørenes fulle oppmerksomhet . 
Gjennom hele måltidet er betjeningen ytterst behagelig og tilstedeværende uten en masse tilgjorte fakter , men med proft fokus på det vi får servert på tallerkenen og i glasset med sømløse overganger fra den ene retten til den andre . 
Det går aldri for fort , og ikke et øyeblikk lurer man på hvor det blir av neste rett . 
Kort og godt : ypperste klasse . 
Det er nesten vemodig når den siste trallen , den med petit fours , kommer til bordet . 
Ikke lenge etter blir også regningen presentert . 
Toppklasse – og pristopp 
Nå kommer vi til det springende punkt : prisnivået . 
– Over 3500 kroner pr. hode inkludert fordrink er langt over hva man vanligvis kan ta seg råd til hvis ikke firmaet betaler . 
Skal man likevel unne seg noe helt utenom det vanlige og setter god mat og vin i høysetet , er det her man bør markere de store anledninger , sier Spisevennen . 
– I løpet av de siste årene har vi har spist på de fleste av byens 50 beste restauranter , som Statholdergaarden , Maaemo , Kontrast med flere , sier Bordvenninnen . 
– Flere av dem er blitt tilgodesett med en stjerne i Guide Michelin . 
Jeg kan ikke forstå annet enn at À L ’ aise burde bli innlemmet i det gode selskap . 
Restaurantanmeldelse : 
34 holder høyt nivå Restauranten på Oslo Plaza er helt i toppen av byens spisesteder , ikke bare hva angår høyde over bakkenivå . 
– Dette bør være et obligatorisk startsted for dem som vil få overblikk over Oslo , sier Bordvenninnen og ser ut over lyshavet i sentrum . 
Vintermørket har senket seg over hovedstaden og vi befinner oss i 34. etasje på Oslo Plaza med hvert vårt glass hvitvin : 
Hun har fått en Sancerre fra Frank Millet mens jeg har landet på en Chablis fra Louis Moreau . 
I nærheten av oss sitter noen vennepar som tydeligvis har noe å feire , turister fra hotellet og lenger inne skåler et større selskap i champagne . 
– Finstua på Frognerseteren , Holmenkollen restaurant , Ekebergrestauranten og Grefsenkollen har også flott panoramautsikt over byen , men det er noe helt eget ved å kunne sitte og se rett ned på byens hjerte som man gjør her , sier hun . 
Aftenpostens har tre faste matanmeldere som anmelder tre restauranter i uken . 
Alle anmeldelsene kan du lese på restaurantguiden.osloby.no hvor du også finner over 60 matguider til alt fra beste pizza og burgere til thailandske godbiter og søndagsåpne restauranter . 
Selve lokalet her oppe er holdt i behagelige , diskrete , mørke toner slik at du aldri får følelsen av å sitte i en steril hotellrestaurant . 
Det hjelper naturligvis med en spektakulær utsikt slik at man glemmer lokalet . 
Spisekartet er også mer spennende lesning enn mange andre steder . 
Robin Sjöholm har satt sammen en meny med utgangspunkt i det nordiske kjøkken og sesongenes råvarer . 
Det betyr at vi kjenner igjen mange elementer på spisekartet fra andre restauranter innen samme segment . 
Jeg velger trerettersmenyen mens Bordvenninnen plukker fra à la carte-menyen som kan skilte med tre forretter , fem hovedretter og to desserter ved siden av et utvalg norske oster . 
Først får vi en appetittvekker med gravet laks med granateple strødd over . 
En delikat start på måltidet , og de små , lune , hjemmebakte brødene med pisket smør som vi også har fått ved siden , er farlig gode . 
– Jeg merker at kjøkkensjefen har svensk bakgrunn . 
Dette minner om limpa , sier Bordvenninnen etter en smak på det ene , søte brødet . 
Gode sammensetninger 
Vi begynner med kongekrabbe og tartar . 
Krabben er lunet for å trekke frem sødmen i kjøttet , har følge av kål og jordskokk pluss en deilig skumklatt på toppen . 
Tartaren er på kalvekjøtt og er smakssatt med holtefjell-ost fra Eiker og er toppet med ristet bulgur . 
– Denne osten er prisbelønnet flere ganger , og jeg kjenner den igjen fra mange andre menyer , sier Bordvenninnen . 
– Chipotlemajones er også blitt vanlig mange steder , men det kreves fingerspissfølelse på kjøkkenet for at den ikke skal kvele de andre smakene . 
Her har man lykkes med å integrere smaken med de andre elementene , slik at den milde kalvesmaken fremdeles trer frem . 
Lekkerbiskener på rekke og rad Hovedrettene består av kveite og svin . 
Fisken har en nydelig konsistens og får et ekstra smaksløft av blåskjell og fennikel . 
Noen små kvaster dill setter et nydelig smakspunktum for retten . 
Mitt svin består av det beste fra svinet : 
På tallerkenen ligger et lite ribbestykke og filet , begge møre som smør . 
Kålrotpuré , tranebær og en grov sennep bygger en smaks « bro » og gir retten et finstemt stenk av sødme . 
Vi har fått småpoteter som har fått en ekstra runde i ovnen ved siden av . 
Konsistensen og smaken er delikat , og vi ender med å spise dem alene til slutt . 
– Noen ganger er det enkleste det beste , sukker Bordvenninnen fornøyd . 
En Pinot Noir fra chilenske Cono Sur har vært et vellykket vinfølge til begge rettene . 
Full kontroll 
På tross av at det er hektisk kveld her oppe i høyden , har servitørene full kontroll : 
Måltidet glir sømløst frem fra den første vinserveringen til dessertene kommer på bordet . 
Avslutningen består av svele og sjokolade . 
Svelen kommer med iskrem , nøtter og multe . 
En snert av kardemomme varmer ekstra i den mørke kvelden . 
Min dessert er en lang strek sjokolade med kirsebærsorbet og små kuber hjemmelaget marshmallow . 
Den syrlige sorbeten står godt til sjokoladen og de små sukkerbombene . 
Skal vi utsette på noe , må det være det litt stive prisnivået på enkelte retter og at vinkartet og utvalget til maten ikke er av det mest spennende , men sett over ett er dette ellers et vellykket måltid , og langt bedre enn forventet . 
– Det finnes et par hotellrestauranter som løfter seg over gjennomsnittet . 
Sushirestauranten Fangst i kjelleren på Saga Hotel på Uranienborg er én , og Restaurant 34 holder også samme høye nivå som de bedre spisestedene i Oslo . 
Restaurantanmeldelse : 
Nye New Delhi er nydelig 
Det er ikke alle flyttinger som har vært like vellykket , men New Delhi har pusset opp menyen i samme slengen . 
Etter syv år i Øvre Slottsgate har New Delhi flyttet ut på Tjuvholmen , i de gamle lokalene til The Pink Elephant . 
Samtidig har de tatt farge av forgjengeren og gått for en mer tidsriktig meny med gatemat og småretter , i likhet med Listen to Baljit på Solli plass og Der peppern gror på Rådhusplassen . 
– Menyen har faktisk en hel del likhetspunkter med Listen to Baljit , sier Bordvenninnen og ser på menyen : 
– Skriftbildet på spisekartet og flere av rettene er så å si identiske . 
Spisevennen har ennå ikke besøkt den nye restauranten på Solli plass , men har hørt om drinkekartet . 
Aftenpostens har tre faste matanmeldere som anmelder tre restauranter i uken . 
Alle anmeldelsene kan du lese på restaurantguiden.osloby.no hvor du også finner over 60 matguider til alt fra beste pizza og burgere til thailandske godbiter og søndagsåpne restauranter . 
Også her får vi puffede ris-stenger som appetittvekker , sammen med mer tradisjonelle papadams og tre typer dressing . 
– Den grønne har et skikkelig sting , bemerker Bordvenninnen , og tar en skje yoghurtdressing for å døye chilismaken . 
Vi har bestilt tre forretter : 
Friterte grønnsaker og okra samt Agni kyllingvinger , som skal være ekstra sterke . 
– De beskriver den akkurat på samme måte som Listen to Baljit . 
Det er ikke rart , siden begge restaurantene er eid av Singh-familien , sier Bordvenninnen . 
Friske grønnsaker 
De friterte grønnsakene har følge av en strimlet råkostsalat . 
Friskt , med rene smaker . 
– Okraen både ser ut og smaker som sunne pommes frites , mener Spisevennen og dypper et par « ladyfingers » , som okra også kalles , i dressingrestene fra papadumsen . 
Han er passe imponert over styrkegraden på kyllingvingene , som også har fått en rask tur i frityren og dermed fått et mer knasende skinn enn de vi fikk hos Listen to Baljit . 
Superlam Bordvenninnen har visst akkurat hva hun vil ha til hovedrett : butter chicken . 
– På denne tiden av året er det så mye tung mat at jeg gjerne vil ha noe litt lettere , sier hun . 
Spisevennen har også valgt kylling : 
Scottish chicken tikka masala , som skal ha vært « oppfunnet » i Glasgow , Skottland . 
Jeg tar en gammel kjenning , rogan josh , en spesialitet fra Kashmir . 
Lammet viser seg å være blant det beste jeg har fått på restaurant i Oslo : 
Det møre , deilige kjøttet har godgjort seg i en utsøkt kryddermiks som varmer lenge i kroppen . 
Det samme mener Spisevennen om sin skotske kylling : 
– De har ikke vært gjerrige hverken med krydderet eller chilien , sier han og tar en stor slurk Cobra-øl . 
Sukkerbomber 
Bordvenninnen er også meget fornøyd med sin butter chicken , som har medium styrke . 
– Tydelige smaker , mør kylling og en deilig , kremet saus . 
Ved siden har vi bedt om to typer nan , vanlig og med hvitløk . 
Begge brødene har en knasende lekker stekeoverflate , og vi bruker hver flik for å få med oss all sausen . 
Avslutningen er gulab jamun , melkebolle , og jalebi , en slags smultringvariant dyppet i safransirup . 
Begge deler er reale sukkerbomber , så det trengs en kaffe for å klare å reise seg fra bordet . 
Regningen kommer på drøyt 1800 kroner for oss tre for maten med et par flasker øl . 
– Ikke overvettes dyrt med tanke på hva vi har fått for pengene og at vi befinner oss på Tjuvholmen , sier Bordvenninnen . 
Restaurantanmeldelse : 
Helt grei sushi på Bjølsen Bjølsen sushi har fått rosende omtale både i våre tester og av leserne . 
Vi dro dit for å se om stedet ennå holder mål . 
Januar er både slankemåneden og tiden for nyttårsløfter . 
Derfor bestemte vi oss for å følge opp tips fra våre lesere og sjekke spisesteder i de ulike bydelene . 
Flere har nevnt Bjølsen sushi som et sted man får både billig og bra mat , ikke bare rå fisk og ris i ymse varianter , men også thairetter . 
Ikke nok med det , den var også en av fire kandidater i finalen da Osloby skulle kåre byens beste take away-sushi for seks år siden . 
Med slike anbefalinger var det bare å ta turen opp langs Maridalsveien opp til Bjølsen . 
Aftenpostens har tre faste matanmeldere som anmelder tre restauranter i uken . 
Alle anmeldelsene kan du lese på restaurantguiden.osloby.no hvor du også finner over 60 matguider til alt fra beste pizza og burgere til thailandske godbiter og søndagsåpne restauranter . 
God beliggenhet 
Bjølsen sushi ligger svært strategisk til : 
Inngangen er rett ved bussholdeplassen og et steinkast unna studenthjemmet ved den gamle bussgarasjen . 
Denne ettermiddagen er det mest folk som venter på å hente mat som henger på barkrakkene langs vinduet , men det sitter et par – studenter ? – med nesen i hver sin PC mens de spiser sushi og suppe . 
– Det er ikke så rart , sier Bordvenninnen . 
– De gir 10 prosent avslag til studenter som har gyldig bevis . 
Menyen er lettlest og har noe for enhver smak . 
Det er ingen signaturretter som skiller seg ut her , men både sushi- og sashimimenyene har et bredt utvalg , selv om det er svært få vegetariske alternativer her . 
Vi bestiller en wontonsuppe og sommerrull til forrett og sushimeny « nummer åtte » og kylling i rød karri til hovedrett . 
Take away har forkjørsrett ? 
Det skal vise seg at ting tar tid på kjøkkenet . 
Vi antar at man må prioritere take away-bestillinger . 
Folk kommer og går med bæreposer fulle av godsaker , men til slutt kommer den ene servitøren bort med en sushitallerken og sommerrullene . 
Like etter får vi også den øvrige maten . 
– Her er det bare å spise før suppen blir kald og sushien varm , sier Bordvenninnen . 
Wonton-suppen er varm og delikat , men wonton-knyttene er ganske pregløse på smak . 
Den milde kraften varmer , men den kunne gjerne hatt litt mer piff . 
Det eneste av saus på bordet er en flaske soya , som ikke monner . 
Her kunne man godt hatt litt chilisaus i bakhånd og ikke bare servere i en liten skål til rettene . 
Da er sommerrullene mer spenstige : 
De to rullene er skåret opp i seks fyldige stykker , er fylt med salat , agurk , risnudler , scampi og fritert kylling og har følge av mild sataysaus . 
Dermed er bitene ypperlig porsjonert til å dyppes i peanøttsausen . 
Kombinasjonen av scampi og fritert kylling gjør dessverre at ingen av ingrediensene klarer å tre helt tydelig frem . 
Godt og blandet 
Sushifatet består at 18 biter : 
Seks hver av nigiri , sashimi og maki . 
Nesten en tredjedel er laks , men kamskjell , tunfisk , scampi , kveite og yellowtail er også representert . 
Makien med tempura-scampi er litt for løs , slik at bitene faller fra hverandre , men ellers er både fisk og ris godt preparert . 
Kyllingen i rød karri har følge av finskårne grønnsaker og har et godt kryddersting som passer en kald januardag . 
Men alt i alt er det ingen retter som har skilt seg ut fra hva man ellers får på sushisteder i Oslo , og Bjølsen sushi havner neppe på listen over byens beste sushi i år . 
– Beliggenheten er bra , og de som velger å ta en pause fra turen langs Akerselva , vil nok bli fornøyde med hva de tilbyr , sier Bordvenninnen . 
– Men sett over ett er Bjølsen sushi ikke et sted man tar en omvei for å besøke . 
Restaurantanmeldelse : 
Dalat byr på en herlig suppe Dalat ligger i et knøttlite og ganske stusslig lokale , men lave priser og store porsjoner gjør dette til en av byens beste tilbud . 
– De har satt opp prisene . 
Dette er uhørt ! sier Spisevennen spøkefullt idet han ser på menyen . 
Suppene på Dalat har vært en dårlig skjult hemmelighet i mange år : for kun 129 kroner kunne du spise deg god og mett . 
Nå koster Hue-suppen 150 kroner , men du får fremdeles valuta for pengene . 
Aftenpostens har tre faste matanmeldere som anmelder tre restauranter i uken . 
Alle anmeldelsene kan du lese på restaurantguiden.osloby.no hvor du også finner over 60 matguider til alt fra beste pizza og burgere til thailandske godbiter og søndagsåpne restauranter . 
Dalat ligger unnselig plassert inn Osterhaus gate , og det er ikke mye plass å boltre seg på hverken for betjeningen eller gjestene . 
Man har fått plass til rundt ti bord , og det er godt besøkt her . 
– Med det prisnivået er det ikke rart , sier Bordvenninnen , som har studert menyen . 
– Forretter til 60 kroner og hovedretter til rundt 150 er gode tilbud både for studenter og andre som liker å spise godt og billig . 
– Tidligere gikk jeg på Hai Café på grunn av deres gode tilbud , men jeg ser at noen av de faste gjestene derfra har flyttet seg hit , bemerker Spisevennen . 
Fin fingermat Bordvenninnen har mest lyst på Hue-suppen . 
Spisevennen har blinket seg ut kylling i karri , men anbefaler meg å prøve « nummer 15 » , som han kaller den . 
Til gjengjeld lover Bordvenninnen at jeg kan få smake på hennes suppe . 
Til forrett har vi bedt om ferske og friterte vårruller . 
Det tar ikke lang tid før tre tallerkener står på bordet . 
– Dere vil dele , ikke sant ? 
Frisk start 
Vårrullene er knasende sprø utenpå og luftige inni . 
– De bruker kyllingkjøttdeig , det kjennes på smaken , sier Bordvenninnen og dypper sin bit av rullen i den søtsterke chilisausen til . 
– Salaten ved siden av er også fin og frisk , det er det ikke alle steder du får . 
De ferske vårrullene består av syltynt rispapir rullet rundt svinekjøtt , scampi , salat og agurk . 
En grov og smaksrik peanøttsaus står godt til de milde munnfullene som ligger innenfor det lett klebrige rispapiret . 
Vi bruker fingrene istedenfor pinner eller skje , men disse skal vi få bruke for når hovedrettene kommer . 
Suppe for to ? 
Hue-suppen kommer i en breddfull skål der tynne skiver svin og oksekjøtt ligger og dupper i overflaten på den rustfargede buljongen på både svin og okse . 
Et raust lag kuttet løk , gressløk og en skje chilipasta topper skålen , og under ligger risnudler og godgjør seg . 
Ved siden av får Bordvenninnen en tallerken med lime , oppkuttet rød chili , soyabønner og grønt . 
Først dypper hun spisepinnen forsiktig i kraften før hun kniper et stykke kjøtt og smaker . 
– Mmm , denne trenger nesten ikke ekstra krydder , men gjerne noen soyabønner , sier hun og legger en klype oppi suppeskålen . 
Masse mat for lite penger Spisevennen og jeg får også skikkelige porsjoner . 
– Vi kunne droppet forretten , det holder lenge med en hovedrett eller suppe her . 
Kyllingen består av store , saftige stykker i en mild karrisaus . 
Spisevennen synes den er litt tam , så han forsyner seg av utvalget sauser og chili som står på bordet . 
Min biff med satay er også forbilledlig mør , og peanøttsausen er noe mildere enn den vi fikk til forretten , så jeg sper på med litt sterkere tilbehør . 
Begge får rikelig med strimlede grønnsaker og ris til , og etter hvert må vi bare gi opp og kaste inn servietten . 
Det samme gjør Bordvenninnen , som ennå har et par gode skjeer igjen i skålen . 
– Ikke avslør denne hemmeligheten 
– Det er bare å glemme desserten , som er kokte røde bønner med peanøtter og kokosmelk , sier Bordvenninnen . 
– Dette er et av byens aller beste tilbud , mener Spisevennen . 
– Du blir stappmett for under tohundrelappen . 
Vil dere virkelig avsløre dette spisestedet ? 
Allerede når er det mange folk her . 
Nå risikerer jeg ikke å få bord neste gang . 
Restaurantanmeldelse : 
Hon San – en gyllen overraskelse Jubilanten i Rosenkrantz " ' " gate vet å overraske , 30 år etter at Mr. Hong fikk sin lure idé . 
– Å , her har jeg ikke vært siden jeg var student ! 
Og det begynner å bli skremmende lenge siden , sier spisegjesten da vi står i Hon Sans entré og ser etter karper i den lyseblå fiskedammen . 
Men den gang på 90-tallet , da vår gjest innimellom filte av studielånet her , het restauranten Mr. Hong . 
Nå er navnet skiftet til Hon San og konseptet modernisert og ikke minst rettet mot en stor ny kundegruppe : rike kinesiske turister . 
Bortgjemt buffet 
Lokalene er fortsatt store , men den mongolske grillbuffeten , som i alle år har vært et svært prisgunstig alternativ for storspiste , ligger nå diskret tilbaketrukket . 
Bemidlede kinesere lar seg ikke imponere av « spis så mye du vil for 250 kroner » når de kommer til lunsj etter shopping på Louis Vuitton og Mulberry . 
Derimot er vinkartet spesialdesignet for dem , side opp og side ned med viner til tusenvis av kroner , den dyreste hele 31.000 . 
Men heldigvis er det også en og annen rimelig chilener og portugiser blant alle de franske eksklusive . 
En hovmester har vist oss inn i restauranten , forbi gylne loungesofaer og svarte skinnstoler til en sparsomt opplyst avdeling med runde bord , alle utstyrt med en « Lazy Susan » , et roterende serveringsbrett , i midten . 
Veldig kinesisk og helt perfekt til dim sum og deleretter . 
Vi får vann og i overkant god tid til å studere menyen før en svartkledd servitør kommer og tar opp bestilling . 
Vi overlater den delen til spisegjesten vår . 
Med mange års botid i Øst-Asia kan hun kanskje finne noen skatter i menyen vi ikke ville oppdaget ? 
Spar 30.000 på én flaske vin Stadig kommer andre restaurantgjester med overfylte tallerkener tilbake fra grillbuffeten . 
Det ser masseprodusert og nokså udelikat ut og frister lite . 
Vi går i stedet for ulike dumplings til forrett og tre hovedretter på deling , hver vår kinesiske øl og en flaske portugisisk rødvin som koster drøyt en prosent av restaurantens dyreste . 
– Det er jo over 30.000 kroner spart , flirer Willie . 
Servitøren kommer kjapt tilbake med de første dim sum-ene , runde hvite baller i dampkurv . 
Har Gau-dumplingene har en tynn hvit hvetedeig rundt smakfull rekeblanding . 
Er de vellykket , er deigen akkurat tynn nok til at den ikke går i stykker når du løfter den ut med pinnene og rekeblandingen ikke så kompakt at den får gummikonsistens . 
Hon Sans versjon er helt nydelig , og som en hilsen til det nye gjestesegmentet er hver dumpling pyntet med gull . 
De friterte wonton-dumplingene er mer anonyme , litt mye deig og mer smakløst fyll , men helt ok . 
Dagens beste er kanskje Shiu Mai-dumplingene , dampet og fylt med svinekjøtt og reker , toppet med rogn . 
En norsk blanding 
Spisegjesten vår har bestilt fisk , fugl og kjøttgryte til hovedrett . 
De kommer samtidig , etterfulgt av en stor bolle dampende ris . 
Ifølge Hon Sans nettsider består menyen av retter fra Kanton-kjøkkenet med inspirasjon fra Szechuan-områdene , og vi finner faktisk szechuan-pepper i to av de tre rettene . 
Men spisegjesten vet bedre : 
– Dette de kaller szechuan , vil du ikke kunne finne i Szechuan , sier hun . 
– Maten er en hybrid av to kjøkken som ikke kombineres i Kina . 
Men det er ikke til forkleinelse for maten her . 
Dette smaker veldig godt ! 
Ikke minst lar vi oss imponere av Hon Sans wokede havabbor med szechuanpepper og chili . 
Det er klasse over et kjøkken som kan tilberede glovarm og saftig fisk med sprø skorpe i en fullsatt restaurant med flere hundre sitteplasser . 
Fisken blir servert med masse wokede grønnsaker – også perfekt tilberedt – og en deilig saus . 
Den grillede vårkyllingen er også utsøkt . 
Sprøtt skinn og mørt , saftig kjøtt , sataysaus og frisk salat til . 
Det samme kan vi si om gryteretten , med scampi , kylling og biff i en rund saus med herlig sting . 
Til lykke i Grisens år ! 
Den litt trege starten på serveringen har tatt seg kraftig opp gjennom måltidet . 
Servitøren er stadig rundt oss og passer på , forteller morsomme anekdoter og byr villig vekk på tips om andre restauranter han mener holder god kvalitet i Oslo . 
Til avslutning anbefaler han mangopudding , som serveres i et slags Norges-glass med frisk frukt og mangosorbet til – og igjen – mengder av gull . 
Mangopudding er jo en gjenganger på asiatiske restauranter , men aldri har vi fått den så frisk og lett som her . 
I det hele tatt er det bare å ta av seg kinahatten og gratulere Hon San med 30 år . 
For en restaurant som både greier å ta vare på de gamle gjestene , samt fornye seg og skape grunnlag for nye kundegrupper , trenger man ikke lykkekaker for å spå et langt og rikt liv i bransjen ! 
Aftenpostens har tre faste matanmeldere som anmelder tre restauranter i uken . 
Alle anmeldelsene kan du lese på restaurantguiden.osloby.no hvor du også finner over 60 matguider til alt fra beste pizza og burgere til thailandske godbiter og søndagsåpne restauranter . 
Litt av en menymiks 
Med enkle grep kan maten på Eat løftes mange hakk . 
Restauranten i Olav Kyrres gate var nokså fullpakket denne høstkvelden da Smith og Smule steg inn . 
Men et bord innerst i lokalet var ledig og en smilende kelner var raskt på pletten med menyer og vann . 
– Trivelig sted . 
Moderne og behagelig innredning , sa Smule mens hun så seg om i lokalet . 
Menyen på Eat består av små og mellomstore retter , hovedretter , pizza og kebab . 
– Litt av en miks , her var det mye forskjellig . 
Spenstig å putte kebab på menyen , sa Smith . 
Smule valgte seg Kylling tenders til forrett og Pizza tartuffala til hovedrett , mens Smith på sin side gikk for Capresesalat til forrett og plankstek til hovedrett . 
Som akkompagnement til måltidet bestilte de en flaske Prunotto Barbera d ’ Alba 2011 . 
Vinen kom raskt i glassene , og falt i smak . 
– Fruktig , aromatisk og god syre , sa Smith med nesen i glasset . 
– Denne kommer nok til å passe bra til maten . 
Fornuftig priset også . 
Her har de ikke brukt tregangen på innkjøpsprisen . 
Forrettene kom på bordet . 
– Helt greit , kyllingstykkene er møre og smaker saftig , cajunkrydderet smaker industrielt og forglemmelig , sweetchilisausen likeså , sa Smule . 
– Greit her også . 
Gode tomater , frisk ruccola , grei mozzarella som ikke er laget på bøffelmelk . 
Alt servert med en basilikumolje som smaker som pesto på glass , sa Smith . 
Så var det hovedrettenes tur . 
Smule var nok en gang ambivalent : 
– Veldig bra pizzabunn , smakfull med sprø skorpe . 
Godt biffkjøtt , god ost og grei sopp . 
Men det hele er dynket med en trøffelolje som smaker ramt og industrielt . 
Jeg kan også styre meg for paprikaen . 
Den passer ikke her . 
– Litt det samme her , sa Smith om sin svenske plankestek : 
– God biff , velsmakende og passe stekt , medium som jeg bestilte . 
God potemos . 
Men bearnaisesausen smaker halv— eller helfabrikata og står ikke i stil med resten . 
Grønnsakene som fulgte med var det lite piff i . 
Til dessert var de to litt eventyrlystne , og bestilte noe som så gøy ut : 
Sjokoladefondue for to personer . 
Det viste seg å være et godt valg . 
Inn kom en bolle med varm og flytende sjokolade sammen med skåler med små biter av melon , ananas , jordbær og mini-marshmallows . 
– Dette var veldig godt , sa Smule mens hun dyppet i vei . 
– Og veldig gøy , sa Smith med sjokolade i fjeset . 
Det var tid for oppsummering . 
* * – Dette var * * en ujevn opplevelse , sa Smule . 
– Det var mange gode råvarer som ble bra tilberedt , mør kylling , god pizzabunn . 
Men bruken av industrielle sauser og dipper sto ikke i stil . 
Her kan man med relativt enkle grep heve nivået mange hakk . 
Sauser laget fra bunnen av på huset ville definitivt gjøre susen . 
– Enig . 
Biffen min var veldig god , og hadde den blitt servert med en hjemmelaget bearnaise , hadde det vært en meget bra rett , Sa Smith . 
– Nå ble det en opplevelse midt på treet . 
Ellers tror jeg med fordel de kunne ha redusert størrelsen på menyen , her var litt mange retter . 
Men prisnivået er rimelig og fornuftig . 
Og desserten var kjempegod og morsom . 
Smule var enig : 
– Ingen tvil om at du likte den , du har sjokolade i fjeset fremdeles . 
Hva synes du om restauranten ? 
Saken er Salsa-biff Salsa i Neumannsgate byr på både høy trivselsfaktor og saftig kjøtt . 
KJELLERRESTAURANTEN under Sumo har opparbeidet seg et rykte for å ha en mørhetsgaranti som danker ut de fleste andre , inkludert Gilde . 
Nå er det ikke bare biff som står på menyen hos Salsa , navnet og interiøret gir dem også mexicanske vibber . 
Lokalet er likevel ikke ensartet mex-tex , det har en egenartet , tiltalende ren og ryddig stil som egentlig ikke kan settes i bås . 
På menyen fant Smith og Smule retter fra Amerika , både Nord— og Sør- , samt noe italiensk . 
Norsk fisk var også representert , med ymse sprelsk tilbehør . 
- KNUTS CIOPPINO til forrett høres godt ut ... 
Men den tar jeg hver gang ... Gambas i dag ! 
Smule hadde bestemt seg . 
Smith gikk for noe enkelt : nachochips med salsa . 
Den var ikke hjemmelaget , som man burde forventet på en restaurant som heter Salsa , og porsjonen var ganske gniten , men passe sterk og grei nok . 
Nachosene var tynne og sprø , helt fri for smaken av harsk olje som kan være dominerende i de vanligste butikkvariantene . 
— Skulle likt å vite hvem som er leverandør av disse , hvisket Smith . 
Smules gambas , fire scampi i olje med hvitløk og chili , falt også i smak . 
Hun likte måten de var tilberedt på , de beholdt saft og sødme i oljen . 
Litt mer snert hadde likevel vært ønskelig , oljen hadde lite smak , til tross for biter av chili og hvitløk . 
MUGA RESERVA fra Rioja ble kveldens valg av vin , og var forholdsvis ok både til kalv og uer , som begge ble servert med rødvinssaus . 
Faktisk var alt tilbehøret helt likt til de to rettene . 
Ovnsbakte potetbåter , grønnsaker stekt i biter , maisstuing og samme rødvinssaus . 
Fantasiløst , i og med at Salsa hadde et par kontinenter å hente inspirasjon fra . 
Men kjøttet var det møreste og saftigste man kunne tenke seg . 
Hurra for vitenskapen , her representert ved sous vide , langtidssteking ved jevn lav temperatur under vakuum . 
Vinen kjentes for skarp til å være en reserva , noe som vitterlig sto skrevet på etiketten . 
Den fremsto yngre , men heldigvis med en frukt og fylde som fungerte både med og uten mat . 
DESSERTMENY BLE frembrakt i en fei . 
Egentlig gikk det meste radig unna denne kvelden , servitøren var oppmerksom mot alle og skapte en trivelig stemning . 
— Mye is på menyen ! furtet Smule , og servitøren oppfattet raskt hennes misfornøyde mine , og anbefalte en slags to-i-en ; en uvanlig mexican coffee bestående av kaffe med kahlua , tequila og vaniljeis . 
Og der var det snert i massevis , finurlig kamuflert av den søte isen . 
Smith anså sin « Coco Loco » crème brûlée med kokossmak som et risikoprosjekt . 
- Definitivt bra , nikket Smith . 
- Coco loco mucho knallgod . 
SMITH OG SMULE Enig med våre anmeldere ? 
Si din mening her . 
Kaffeslabberas med italiensk vri Grådig dyr og grådig god . 
Kaffen på den nye turistfellen på Fisketorget falt i smak . 
Men Smith og Smule savnet skillingsbollene til Baker Brun . 
SELV OM DETTE i hovedsak er en kaffebar , serverer de også litt brødmat og kaker og var derfor en fin-fin kandidat for lunsj . 
Illy kaffebar har erstattet konditoriet til Baker Brun i Zachariasbryggens nyoppussede lokaler . 
Det var luftig og lekkert og overraskende mange sitteplasser innover i lokalet . 
Lang L-formet bardisk , der det hersket lett forvirring om hvor og hos hvem man skulle bestille , ta imot kaffen , og ikke minst betale . 
Ettersom alle kundene var turister og ergo svært høflige og tålmodige , gikk det likevel som smurt . 
Selv om det tok tid . 
I TILLEGG TIL smørbrød med laks eller reker – som seg hør og bør på et fisketorg – fantes tre ulike varianter brødmat med italiensk vri . 
Ciabatta med mozzarella og tomat ble varmet i et jern , heldigvis var det mikrobølgefri sone . 
Smule valgte en focaccia med parmaskinke og mascarpone-ost . 
Det var vanskeligere å bestemme seg for kaffe . 
Utvalget var stort , men køen bak dem krevde raske avgjørelser . 
— Jeg tar en espresso con panna ! 
Smith svevde i uvisse om hva han hadde bestilt , men det viste seg å være noe så greit som espresso med litt krem på toppen . 
I dette tilfellet spraykrem , noe som virket absurd . 
Himmelsk kaffe sutlet til med en smakløs masse som bare dunstet bort og etterlot seg en ekkel fettfilm på overflaten av espressoen . 
Heldigvis smakte kaffen fortreffelig likevel . 
Smules kaffelatte var også aldeles nydelig . 
DET KOM KNASELYDER fra Smules focaccia , og det var ikke fordi brødet var sprøtt . 
Det var rett og slett tørt , nesten som kavring . 
Hun skjønte ingenting , det måtte da ha skjedd en feil , for parmaskinken virket forholdsvis nyskåret , og fersk mascarpone var smurt på . 
Smiths ciabatta var da også fersk og fin , selv om det var gnitent lite pålegg på den i forhold til pris . 
— Blunder på kjøkkenet ? 
Har de kastet det nye og brukt det gamle ? 
Har de en kjip leverandør ? 
Smule lot tvilen komme tiltalte til gode , og kjøpte seg en fristende sjokoladecroissant i stedet . 
Lunken , myk inni og sprø utenpå . 
Perfekt ! 
Skillingsboller hadde de òg , men de var bare halvparten så store som Baker Brun sine hadde vært . 
Prisen var likevel høyere . 
Da ble det heller muffin til Smith . 
Saftig og god , helt uten plast . 
Kan godt hende den var holdbar i ukevis med hemmelige ingredienser fra en industriell pulverheks , men den smakte riktig så bra . 
EN LITEN GODBIT til slutt : espresso crema , en iskald , tykk , kremet slush-aktig espresso , som romlet kontinuerlig rundt i en kjøler , altså fiks ferdig , ingen venting . 
— Den blir sikkert en populær erstatning for varm kaffe når sommeren forhåpentlig setter inn for fullt . 
Enig med våre anmeldere ? 
Si din mening her . 
Fra indisk til thai 
Har lav pris førsteprioritet her , tro ? 
Smith og Smule vil helst ha i pose og sekk — gode retter til god pris . 
DEN INDISKE EPOKEN i Øvregaten 2 er over , nå er det thai som gjelder . 
Smith og Smule fant seg et vindusbord . 
Litt kaldt var det , det hadde sikkert hjulpet å tenne noen av lysene som sto på bordene . 
De fikk bare se å bestille noe skikkelig « hot » . 
Menyen var full av retter de kjente fra før : wok , ris— og nudelretter og ulike variasjoner over et knippe like ingredienser . 
Lett tilgjengelig snaddermat , men de ville prøve noe nytt . 
HER VAR DET BEST å gå rett til spesialitetene . 
Disse ble også anbefalt av servitøren . 
Smule lot seg overtale til and i rød karri . 
Fisk på thailandsk var en tiltalende idé , i form av stekt tilapia med chili , løk og limeblader . 
Ikke noen store overraskelser på menyen når det gjaldt forretter , det gikk i scampi , vårruller og kyllingspyd . 
De hev seg over friterte scampi og vårruller med scampi . 
Servert med den samme chilisausen og samme salatgarnityr med kulturkrasjende fetaost i olje ( ! ) smakte begge forrettene nesten likt . 
Servitøren beklaget tiden det tok før hovedretten ble servert med at det tok tid å tine fisken . 
Smith ville på sin side helst leve i uvitenhet om at fisken ikke var fersk , selv om han egentlig visste at tilapia var fanget nærmere ekvator enn 71 grader nord . 
Fisken var i alle fall helt og holdent gjennomstekt da den kom på bordet , den var fritert i olje og servert hel på fatet , med en masse krydderier på toppen . 
— EKSOTISK , det skal de ha ! 
Smith gikk løs på fisken med genuin interesse for dens anatomi , og fant raskt ut at bena var lette å skille fra , skinnet kunne spises – og fisken var blitt stekt ganske tørr . 
Sausen under fisken var svært god og eneste tilbehør , bortsett fra ris , om man ikke regnet med agurkskivepynten . 
Akkurat det var litt kjedelig . 
Smule fikk mye mer grønnsaker i sin karri . 
Eller egentlig var det mest frukt . 
Druer , ananas , litchi og søtpotet i en saus av kokosmelk ble nokså mektig . 
Squash , gulrot og minimais lokket frem middagsfølelsen , men den sprøstekte anden som var lovet i karrien , skuffet stort . 
– Smaker som gamle , frosne påleggsrester fra julen i forfjor , syntes Smule . 
Den tilsynelatende store dessertmenyen var svært kort denne kvelden , de hadde kun sprøstekt banan . 
Sticky Rice , som Smule egentlig ville prøve , fikk vente til en annen anledning . 
Ikke engang is og frukt kunne de diske opp med . 
Ikke umulig at all frukt og bær gikk med til karrien … 
Snill mot mage og miljø Smith og Smule tok turen innom Pygmalion på Nedre Korskirkeallmenning , og fikk seg en positiv overraskelse . 
HER HADDE DE ALDRI vært før . 
Det var nok fordi de hadde , på grunnlag av kafeens fasade , tenkt at dette var et litt « mørkt og alternativt » sted . 
Tåpelig , selvsagt , å forbigå et sted på grunn av mørke vinduer med mye krimskrams . 
Vel inne åpenbarte det seg en koselig kafé med fine originale mursteinsvegger . 
God stemning med høy musikk og mange gjester fra inn— og utland , samt liflige dufter fra kjøkkenet , satte dem i en slags hippie-happy stemning . 
— Merkelig med det litt lukkede mørke vinduet , bemerket Smule . 
— De burde åpne opp for luft og lys , i tråd med den sunne linjen de har lagt seg på . 
BRUKEN AV ØKOLOGISK dyrkede råvarer var åpenbart noe som ble tatt på alvor . 
Et skriv ved kassen fortalte hvilke produkter som var økologiske , og hvor de kom fra . 
Ikke bare grønnsaker , men også kjøtt , mel og enkelte drikkevarer var representert . 
— De hadde sånn Yogi-te eller Vata-te eller hva det er dere tefolk liker , så du det ? 
Smith hadde vært ute en vinterdag før , med lapp i hånden på Kinsarvik Frukt . 
Menyen var omfattende . 
Smørbrød med spelt og rugbrød , pannekaker med ymse fyll , bruschetta , ciabatta , varme småretter , supper , burgere , salater og wraps . 
Mye vegetarretter , selvfølgelig med fokus på økologiske grønnsaker , men også på alternativer til gluten eller melk . 
Smule valgte « Dagens suppe » av tomat og paprika , med biffstrimler , nachos og rømme . 
Smith valgte thai-inspirert kyllingwok med mye grønnsaker . 
Og mye grønnsaker , det var det . 
Gode sprø vitaminbomber som kunne vært spritet opp med mer enn bare olje og soyasaus . 
Sunt , men kjedelig . 
MER GØYAL var Smules suppe av tomat og paprika . 
Kraftig og heit salsasuppe passet godt med den kjølige rømmen og nachosene . 
Strimlene med biff var dessverre blitt seige i suppen , og var også ganske trevlet . 
Suppen gjorde seg i grunnen best som vegetar . 
Tynne pannekaker med rørte jordbær og vaniljeis kunne ikke bli feil , og var egentlig et måltid i seg selv . 
Dagens beste var en hjemmelaget og varm brownie , en vidunderlig småseig og florlett sak , som nesten smeltet på tungen . 
Sjenerøs kaffe , den måtte minst ha vært dobbel . 
Men svært stram , selv med melk . 
— Sikkert økologisk den og , mente Smith . 
— Rettferdig , økologisk og organisk « to the bitter end » . 
Er du enig med våre anmeldere ? 
Si din mening i kommentarfeltet : 
Søtt+Salt = spenstig Smith og Smule levde det virkelig søte liv en kveld på Hotel Norge . 
— HER SER JO ALT helt ut som før ! 
Bortsett fra , bemerket Smule , – at lysekronene i døgnfluedesign er byttet ut med noen mer tidløse lamper som matcher hotellet for øvrig . 
Søtt+ 
Salt har tatt over restauranten Fish på Hotel Norge . 
Interiørmessig var Smith glad for at det meste , inkludert de behagelige stolene , var uforandret . 
En aperitiff i form av et glass champagne , Blanc de Blanc fra Vve Godart et Fils , var en kledelig start på det som skulle bli et utsøkt måltid . 
Dagens meny besto av en syvretter , som kunne kortes ned til en fem- eller treretter . 
En flott meny med hovedvekt på fisk og skalldyr , samt en del trauste , norske grønnsaker som ikke vanligvis får særlig mye « kred » . 
FØRSTE FORRETT var et vakkert og vårlig tablå : et lettstekt kamskjell , omkranset av oransje og grønt . 
Gulrotpuré , biter av appelsinkjøtt , appelsinreduksjon , tynne skiver gulrot og fennikel , samt de sarteste , yndigste stilker fra sukkerertplanten , med bitte små , snurrige klatretråder og blader . 
Her var det tre biter av hver komponent , slik at man fikk anledning til virkelig å fornemme smakene , som var upåklagelige . 
Hvitvin fra Burgund ble anbefalt , Rijckaert Viré-Clessé " L'Épinet " 2007 . 
Den var ikke fet og fyldig som forventet , men lettere , tørrere og med en nesten eksplosiv smak av eik , karamell og frukt . 
— Fantastisk . 
Verdt hver krone , utbrøt Smith . 
Neste forrett var konfitert kveite med ulike variasjoner av selleri , samt dillskum og det siste nye innen feinschmeckeri : dillsnø ! 
« Snøen » hadde en smak som lå midt mellom marengs og sukkerspinn med dill . 
Som snø smeltet den på tungen . 
Det gjorde i grunnen kveiten også . 
FRA EN KNAKENDE GOD fisk til en annen : 
Lysing var første hovedrett , og Smule mente den aspirerte til å bli den nye « It-fisken » . 
Som kveiten lys og fast og med raffinert smak , men denne var om mulig enda mer sødmefull og saftig . 
— Jeg tror dette er noe av det beste jeg har smakt , hvisket Smule . 
Lysingen lå på et « rede » av finstrimlet nykål som var tilberedt sammen med noe salt , muligens spekeskinke . 
Kraften fra fisken smøg seg innsmigrende med , og knapt noe kunne vært bedre enn sjyen som inneholdt , blant mye annet , kyllingconfit . 
Hvite bønner naturell og som puré var nøytralt tilbehør , og søt , karamellisert nepe kompletterte det hele . 
Dåhjort fra Svanøy var andre hovedrett , mesterlig tilberedt med kreative utgaver av rødbet og kålrot . 
Det syntes uoverkommelig å skulle få plass til dessert etter dette , men sannelig , etter at den kom på bordet i all sin herlighet , fantes der plass . 
Valrhona-mousse , melkesorbet og pistasj i form av « snø » . 
Gå , man ! 
Hva mener du ? 
Si din mening her . 
Best i mørke Kafé Spesial er suverent god på øl , og maten er bra og billig . 
Lokalet , derimot ... 
— HAR DU SETT på maken ! 
For et nedslitt sted ! 
Smule sukket oppgitt over møkkete vinduer , slitte og flekkete møbler , og menyer som var så fillete at de var i ferd med å ramle fra hverandre . 
Hun og Smith hadde benket seg over et svart bord ( som tydeligvis en gang har vært rødt ) i det dunkle lokalet i Vektergården . 
— Skjerp deg , gamle , snerpete kjerring – dette er et studentsted ! 
A hole-in-the-wall for ungdommer skal være litt forsoffent , mente Smith . 
Smule tiet klokelig og ga seg i kast med å studere menyen , som viste seg å være meget rikholdig . 
Brødmat , suppe , salat og pasta i lange baner . 
Pizza i enda lengre baner , og et variert utvalg hovedretter . 
— Uslåelig ! 
126 kroner for den dyreste retten , sa hun imponert . 
Hun bestemte seg for å prøve seg på stekt chèvre til forrett og pannestekt steinbit til hovedrett . 
Smith gikk for husets salat og pizza . 
Til sistnevnte valgte han en frisk og gyllen hveteøl ( Weissbier ) fra det tyske bryggeriet Erdinger . 
— Dette må være byens suverent beste ølsted . 
Morsomt at de også har ølomtaler i menyen , kommenterte han . 
SALATEN VAR ENKEL , frisk og god , servert med vinaigrette som ikke dominerte for mye . 
Smules chèvre var akkurat slik hun liker den : 
Forsiktig sprøstekt på hver side , og myk og lun i midten . 
Tilbehøret var en miniversjon av Smiths salat , samt brød og en aioli som sikkert var hjemmelaget , men som ikke hadde hatt vondt av litt mer spenst . 
— Det blir jo litt kjedelig når hovedretten har nøyaktig samme tilbehøret som forretten , sa Smule skuffet da steinbiten kom på bordet . 
Da det attpåtil viste seg at fisken ikke var gjennomstekt , ble hun skikkelig sur . 
— Godt at denne retten serveres med potetbåter , stekt med skallet på og kjempegode , sa hun , og lot resten av maten ligge . 
SMITH VAR I HIMMELEN , og omtalte pizzaen som sjeldent god . 
Syltynn , sprø bunn , godt krydret pizzasaus og salt og saftig bacon gjorde susen . 
Smule nasket et stykke , og måtte si seg helt enig . 
Hennes humør steg betraktelig da hun fikk desserten . 
En lun smaksnytelse med masse deilig , mørk sjokolade som fløt sammen med fruktcoulisen på tallerkenen . 
Saftig , søt og frisk var også Smiths eplekake . 
— Pluss for kaffen også , den er brennhet og god , konkluderte han . 
Er du enig med våre anmeldere ? 
Si din mening i kommentarfeltet : 
Tertefint på Augustin Nostalgisk mat og kaker som smaker . 
Det skal ikke mer til for å blidgjøre tomme mager og stressede hoder etter noen timer på kjøpesenteret . 
I FEMTE ETASJE på Galleriet ligger Augustins Conditori & Lunchsalong . 
Rett ved siden av finner man Augustins Deli . 
— Noe for enhver smak , konstaterte Smule . 
- Hva sier du , Smith ? 
Klassisk lunsj med smørbrød og diger kakedisk , eller Delis litt mer moderne salatbar , sandwicher og varmretter ? 
Smith vaklet først litt rådvill frem og tilbake mellom Delis fyldige meny og konditoriets forførende kakedisk , men strente deretter resolutt mot høyre . 
Lunchsalongen har ikke forandret seg nevneverdig siden Galleriet åpnet , og har fortsatt den litt rare , greskinspirerte plassen på midten , med søyler og det hele . 
Det er stor plass med et stort antall bord i lokalet , og det var slett ikke vanskelig å kapre seg et ved vinduet . 
Rent og pent på bordflatene , men Smule konstaterte raskt at stolene nok ikke fikk samme oppmerksomhet fra vaskeduken . 
— De har varm mat på menyen , sa Smith fornøyd . 
- Supper og quiche , lasagne og omelett . 
Jeg prøver en « Bergensk favoritt » . 
Terteskjell med fiskeboller i hvit saus er jo en nostalgitrigger av de sjeldne . 
DET VISTE SEG å være et supert valg . 
Små , gode fiskeboller i en fyldig , hvit saus , servert i en sprø og sikkert hjemmebakt butterdeigsskål . 
Rask servering sørget for at den fortsatt var sprø etter at sausen ble helt på , og rekene var lagt på siden , slik at de ikke ble seige av å koke med i sausen . 
Perfekt ! 
Smules quiche hadde stort potensial , men fikk et skudd for baugen rett før servering . 
Hvordan ta livet av et oppegående stykke pai på tretti sekunder ? 
Inn i mikroen med den høye , nydelige , sprø mørdeigsbunnen fylt med snadder . 
Pling , og ut igjen kom en dvask leiv med kokende , bløte tomater . 
Smule fikk et litt apatisk ansiktsuttrykk , for dette hadde hun ikke ventet . 
De gode dressingene hun hadde valgt seg ut til salaten , en liten skål av hver eneste type , hadde skrudd opp forventningene . 
Hun var av den oppfatning at kan man lage gode dressinger fra grunnen av , så vet man også at mørdeig ikke kan varmes i mikrobølgeovn . 
Ikke tomater heller . 
KAKEDISKEN VAR en sikker vinner , her fantes et utall varianter av de søteste , lekreste kreasjoner . 
Til og med hjemmelaget konfekt . 
De la også merke til at prisnivået slett ikke var høyt , sammenlignet med mange andre steder . 
Tjueseks kroner for et digert wienerbrød dandert med frukter og glasert med gelé ! 
Slett ikke verst ! 
Og kaffen - slett ikke verst den heller . 
Enig med våre anmeldere ? 
Si din mening her . 
Cornelias kule kråkebolle Smith og Smule fikk oppleve en fisk— og skalldyrsfest av de sjeldne i nyåpnede Cornelia i Kjøttbasaren . 
— DETTE ER JO PÅ EN MÅTE søsteren til Cornelius på Holmen , og det lover godt . 
Smith hadde spist på Holmen , og ikke minst tatt det flotte anlegget for skjelldyrking i nærmere øyesyn . 
Det skulle godt gjøres å toppe beliggenheten på holmen utenfor Bjorøy , men dette lokalet bak matbodene i flotte Kjøttbasaren var ikke til å kimse av , det heller . 
Rustikke murvegger , høye vinduer , og ditto høye bord . 
— Lurt , for da bli det jo lettere å se ut , observerte Smith . 
Han observerte også at det ikke var duker på ellers så elegant dekkede bord , noe som førte til en del unødvendig støy av den skramlende og klirrende arten . 
SMULE HADDE ALLEREDE vært ute og tittet på dagens « fangst » . 
Ved utgangsdøren fantes store akvarier med levende kreps , hummer , skjell og kråkeboller . 
Gigantiske sjøkreps spankulerte forbi Smules sultne blikk , mens hun nynnet « Kanskje blir det deg , kanskje blir det trallalei » . 
Og mer makabert skulle det også bli . 
Rå kråkebolle var på menyen , og til miniprisen førtifem kroner stykket måtte jo dette prøves . 
De ble servert delt i to på en seng av is , og piggene beveget seg fortsatt , slik at is og persillekvaster roterte rundt på tallerkenen under hele måltidet . 
Kun de fire rognposene skulle spises , og det var en besynderlig opplevelse og ikke minst smak . 
Salt , men også intenst søtt og metallisk sterkt . 
De kunne ikke bli enige i om det var godt eller ei , flere forsøk måtte nok til , men det var fullkommen enighet om valg av drikke til maten ; Blanc de blancs , Brut , fra Ruinart . 
Champagne laget utelukkende på chardonnaydruer . 
En behagelig sjø- og fruktsmakende mirakeleliksir til litt under to ganger polpris . 
FORRETTENE VAR BEGGE to sprellende ferske smaksbomber , spesielt retten med kamskjell favnet over et vell av smaker , som passet veldig fint sammen . 
Prisen var likevel i høyeste laget . 
Skinnstekt lysingfilet var den saftigste fisken Smith hadde fått servert på veldig lenge , og denne retten hadde også mye interessant tilbehør . 
Oksehaleragu og trøffelhollandés var en sjelden vri , og gikk utmerket sammen med potetpureen , de friske eplene og den saftige fisken . 
Smules store krepsefest besto av sjøkreps naturell , grillet og gratinert . 
Servert enkelt med brød , sitron og hvitløksmajones . 
Av disse variantene , var naturell desidert best og mest saftig . 
Eneste skåret i gleden over å få spise en stor mengde sjøkreps alene , var brødet . 
Halvgrovt surdeigsbrød hadde for mye smak i forhold til det tandre skalldyrkjøttet . 
Tiltalende desserter ; yoghurt i tre smaker fra lokal gård , samt hjemmelaget kanelis og sorbet i krumkake . 
Krumkake ! 
Så enkelt , godt norsk og genialt kan det gjøres . 
Hva mener du ? 
Diskuter saken under ! 
Rask på rutinen 
Det går litt vel fort i svingene på Bocca . 
Men restauranten er fortsatt et besøk verd . 
ETTER BELEGGET å dømme , må Bocca være et av byens mest populære spisesteder . 
Kanskje ikke så rart , når nærmeste nabo for tiden er selveste Marit Voldsæter . 
Forrige gang Smith og Smule besøkte Bocca , var de strålende fornøyde med lunsjbesøket . 
Tiden var inne for å se om restauranten fortsatt holdt mål – også til en treretters middag . 
En proff og hyggelig servitør viste dem raskt til et ledig bord på øvre dekk . 
En flaske kaldt vann og brød med olje og balsamicoeddik kom prompte på bordet . 
Menyer likeså . 
Siden gikk det slag i slag , i et tempo Smith og Smule sjelden har sett maken til . 
KONSEPTET ER som det alltid har vært ; et variert utvalg små og store retter fra inn— og utland . 
Med mye inspirasjon fra landene rundt Middelhavet . 
— Rekecocktail ! 
Snakk om retro , utbrøt Smule . 
For Smith sto forrettvalget mellom stekte kamskjell og oksecarpaccio , og valget falt på det siste . 
Helbakt fjellørret fristet som hovedrett , mens kjøttsultne Smule valgte bort lammeskank og entrecôte , til fordel for and . 
Rekeforretten ble akkurat det møtet med fortiden hun hadde håpet på , takket være gode råvarer . 
Håndpillede , store reker , salat og fast , moden avokado . 
— Cocktailsausen gir meg assosiasjoner til årene da alt som kunne ligne på salat var badet i Thousand Island-dressing . 
Jeg er glad den tiden er over , sa hun . 
Smiths carpaccio var skåret i løvtynne skiver , så tynne at de kunne skjæres med gaffel . 
Sammen med en søtlig trøffelmajones , revet parmesan , grovt salt og kvernet pepper , smakte retten fortreffelig . 
BEGEISTRINGEN SANK noen hakk da hovedretten kom . 
Smules andebryst bar preg av å være stekt for raskt og skåret opp uten hvile , og ble fort tørr og grå i kjøttet . 
— Men tilbehøret smaker friskt av Asia . 
Surt og søtt og hint av anis , smattet hun . 
Vinen – en saftig italiener med god bærsmak som satt i en stund – var et utmerket følge . 
Smith ble fornøyd da fjellørreten ble servert . 
Hel , med hode og skinn . 
Hollandés-sausen var imidlertid helt over skinnet , og mye av den forsvant derfor under rensingen . 
— Fisken er saftig og perfekt i konsistensen , men mangler salt . 
Valget av byggryn og rotgrønnsaker som tilbehør gjør denne retten til et realt , ujålete måltid , mente han . 
Besøket ble avsluttet med en heidundrende napoleonskake med bringebærsorbet , og deilige , kortreiste oster fra Fana og Tysnes . 
Ingenting å klage på der i gården ! 
Hva mener du ? 
Si din mening her . 
Sykt utvalg 
Årets første løvetann fant Smith og Smule i Sentralblokkens tredje etasje . 
LØVETANNEN SKINTE mot dem utenpå kaffekoppen , med bud om vår . 
Ellers var det ikke en blomst å se . 
— Det er jo litt spesielt å spise på et sted der plakater med « Ditt blod redder liv » lyser mot deg fra veggen , mente Smule . 
— Enig i det . 
Men sannsynligvis er dette et av de mest besøkte spisestedene på hele Vestlandet . 
På høy tid å teste det ut , repliserte Smith . 
ETTER BESØKET 
Å DØMME er den enorme kafeteriaen i Sentralblokken et populært samlingssted . 
Lokalet , som rommer et par hundre sitteplasser , var nesten fullt den ettermiddagen Smith og Smule kom på besøk . 
Og hvilket persongalleri ! 
Studenter og hvitfrakker , pasienter og pårørende , ung og gammel i skjønn forening . 
— Huff , jeg blir så trist av å være på sykehus . 
Hvorfor pynter de ikke litt her ? sukket Smule og så seg rundt i respatexlokalet . 
Smith satte kursen mot de mange matstasjonene , og konstaterte at det var ingenting å utsette på utvalget . 
Påsmurt i lange baner , ferske bakervarer , pålegg i porsjonspakker , varmretter , bugnende salatbar , og frukt i stort utvalg . 
Og mye mer juice enn brus . 
— Kjekt å se at de følger den grønne linje , sa Smule , og kastet seg over salatbaren . 
SMITH STO OG HANG ved varmmaten og hadde vanskelig for å bestemme seg . 
Både kylling i karri og spagetti carbonara hørtes fristende ut , men valget falt til slutt på de store fiskekakene som lå og fristet i disken til ti kroner stykket . 
— Prisene er uslåelige . 
Tre av dem med raspet gulrot og røstipotet til under femtilappen ! 
Smith var i lykkeland . 
Men humøret sank litt da han begynte å spise . 
Lang kø foran kassen gjorde maten nesten kald . 
Og selv om fiskekakene inneholdt både purre og hvitløk , var smaken temmelig tam . 
— Ingen usmak . 
Bare gørr , sa Smith . 
Slik var Smules omelett også . 
Og pizzastykket , med en enslig bit ananas og bunn som smakte papp . 
— Jeg lurer på om det er forbud mot urter og krydder på sykehus , undret Smith . 
— Men salaten var frisk og god . 
Det skal de ha , sa Smule . 
KAFFEN VAR HELLER IKKE noe å rope hurra for . 
Det blir gjerne slik når den kommer på et blunk når man trykker på en knapp . 
— Med så mange munner å mette hver dag , kan man kanskje ikke forvente noe annet , mente Smith – og konstaterte at både gulrotkaken og brownien var fersk , saftig og god . 
Smule mente det først og fremst er de mange ulike menneskene som gjør stedet verdt et besøk . 
– Tenk hvor mange historier dette rommet til enhver tid rommer , sa hun . 
Kunsthalls hvite vidunder 
« Vi har mat ! » sto det på tavlen på trappen til Bergen Kunsthall . 
Smith og Smule lot seg friste . 
MAT ER KUNST , og kunst er mat , og Landmark er begge deler . 
Det hvite , avlange rommet fungerer som kunstkafé på dagtid og utested på kveldstid . 
Mest av alt er det spesielle lokalet visningsscene for « nye medier og kulturelle uttrykk som går ut over den tradisjonelle institusjonen og den hvite kubens visningsmuligheter , » som det heter på stedets nettside . 
HØRES FINT UT , sant ? 
Det er det også . 
Å stige inn i lokalet føles som å komme til et svalt og eksotisk utland . 
For Smith og Smule ble inntrykket forsterket av at mange av gjestene snakket engelsk denne ettermiddagen . 
Heldigvis fant de to ledige barstoler ved de brede vinduskarmene . 
– For en utsikt , sukket Smule , og kikket henført ut på en snødekt og solfylt Bypark . 
Tavlen i baren bød på fristelser – varme og kalde retter servert fra 12 til 17 . 
Her var mange spennende smakssammensetninger . 
Smørbrød med blåost og anispære , for eksempel . 
Eller torskekaker med chutney . 
Suppe , pasta og burgere . 
Egg og bacon . 
SMITH BESTEMTE SEG for å prøve husets burger , og fikk valget mellom blåost eller jarlsberg på toppen . 
– Lover bra , hvisket han til Smule , som hadde fordypet seg i synet og duften av kakene på disken . 
– Tror det er bananbrød . 
Det skal jeg ha , hvisket hun tilbake . 
– Mat først , så kake , sa Smith bestemt , og lydig bestilte Smule smørbrød med spinat , salat , urter , ost og krydret chorizopølse . 
Smørbrødet var en smaksfest av de sjeldne . 
– Førsteklasses råvarer , pølsen smeller i munnen ! 
Det grønne er friskt og knasende , og er tilsatt litt balsamicoeddik og olivenolje av god kvalitet . 
Sånn skal det være , sa Smule . 
Smith var også storfornøyd med burgeren sin . 
Den ble servert på en tilsvarende seng av grønt , og var saftig og smaksrik – og lett rosa i midten . 
Sterk sennep og hjemmelaget majones med urter satte en spiss på retten . 
Det gjorde også de provencekrydrede amandinepotetene . 
De bar preg av at de først hadde vært bakt i ovn med grovt havsalt , og deretter skåret i to og ristet på pannen . 
– Ypperlig , sa Smith . 
Det var bare to dessertalternativer på menyen – gulrotkake og bananbrød . 
– Mmm , saftig smak av kanel og biter av mørk sjokolade , sa Smule etter første bananbrødbit . 
Smith mente hans gulrotkake var minst like saftig og god . 
Synd , da , at espressoen de fikk servert ikke var av topp kvalitet , og ei heller rykende varm . 
Hva mener du ? 
Diskuter saken under ! 
Wannabe Ville vesten — Morgan Kane hadde nok snudd i døren , kommenterte Smith da han sto på dørterskelen til Big Horn Steak House . 
SMITH OG SMULE ble stående og betrakte de gigantiske hornene som pryder fasaden til biffspesialisten i Lodin Lepps gate 2b . 
— Jeg kan ikke forstå at de har fått lov til å sette opp noe slikt midt i vårt vakreste kulturminneområde , mente Smule . 
— Jaja , smaken er som baken . 
Smith hadde ulvehunger og dro henne utålmodig inn i lokalet . 
Der ble de møtt av flere horn , og et sammensurium av falske præriehjul , hestesko , pistoler og andre remedier fra cowboyland . 
— Etter besøket å dømme er dette et populært sted , sa Smule og så seg rundt . 
En hyggelig servitør hadde vist dem til det siste ledige vindusbordet . 
— Kanskje maten er fantastisk , sa Smith håpefullt . 
DET MANGLET I ALLE FALL ikke på valgmuligheter . 
Biff i alle tenkelige varianter og størrelser dominerte menyen . 
De to matmonsene bestemte seg for å droppe alkoholen , men la merke til at vinkartet var variert og oversiktlig , dominert av rødt , med tips om hvilke viner som passet til hva . 
Smule gikk direkte til salatbuffeen , mens Smith ville prøve en kombinasjonsforrett bestående av kyllingvinger , løkringer , scampi og hvitløksbrød . 
Den var en nokså tam affære . 
Både løkringene og scampien bar preg av å være tilberedt lang tid i forveien . 
Det var nok også kyllingvingene , men de var kjøttfulle og saftige og smakte av sterk barbecuesaus . 
Salaten retten ble servert på , hang trist med hodet . 
— Frisk , sprø salat er mangelvare på restaurantene her i byen , sa Smule . 
Innholdet i skålen hennes var til forveksling lik kantinesalaten på jobben . 
DA VAR HOVEDRETTENE straks bedre . 
Smiths « Surf and Turf » besto av scampi og indrefilet fra grillen , med en klatt lunken boksmais , en halv stekt tomat og pommes frites som kjedelig tilbehør . 
— Kjøttet er utmerket . 
Saftig og mørt , og perfekt stekt . 
Det skal de ha poeng for ! sa Smith begeistret . 
Smith var enig . 
Hennes indrefilet kunne nesten skjæres med gaffel . 
Hun konstaterte dessuten også med glede at bearnéssausen hadde den syrlige , deilige smaken av hjemmelaget . 
Hun sto over desserten , men Smith ville prøve husets brownie med vaniljeis . 
Den var , som de fleste desserter ved byens restauranter , på det jevne . 
— Men espressoen var rykende varm og god . 
Det skal de ha , sa Smith . 
Er du enig med våre anmeldere ? 
Si din mening i kommentarfeltet : 
Ikke akkurat Orientekspressen 
Pent dekkede bord med knitrende , hvite duker , bordbestilling , servitører med varm mat på fat , propert bestikk og klirrende glass . 
Det var realitetene i hine hårde tider . 
— JA , JA , NOE VAR bedre før , og noe er bedre nå ! 
Smith og Smule var på vei til Oslo , og etter Ål stasjon var det på tide å besøke restaurantvognen . 
Etter timer med intens stirring ut gjennom vinduene , vurderte de at de flotteste landskapene var unnagjort , og at god mat og drikke endelig kunne stå for tur . 
De var jo klar over at den fine restaurantvognen dessverre ikke eksisterte lenger , men et kafébesøk var bedre enn å vente i evigheter på trillevogn med varm brus og tørre vafler . 
ET LEDIG BORD klarte de å kapre , ikke verst bare det . 
Smekkfullt tog og mangel på ledige seter førte selvfølgelig til at mange satt i restaurantvognen og ruget på en kaffe eller pils i timevis . 
Ingen drømmesituasjon for noen , verken seteløse passasjerer eller relativt tålmodig personale . 
— Større plass og flere bord ! 
Det er jo så koselig å sitte sånn mot hverandre og spise og prate på toget , mente Smule . 
Utvalget på menyen var overraskende stort , sett i forhold til de mikroskopiske kjøkkenfasilitetene . 
Kaffetrakter , pølsegrill og en bitte liten ovn . 
Det var vel stort sett det . 
Men så var det meste ferdiglaget og pakket i plast . 
Grillen var til pølser , den lille ovnen til å varme ferdigpizza og andre halvferdige produkter . 
Frukt , knaskegulrøtter og yoghurt fantes på menyen , sikkert til glede for mange foreldre . 
Smule valgte seg wraps med røkelaks og salat , mens Smith gikk for ostebolle med ost og skinke . 
Smule hadde flaks , for hennes mat smakte relativt fersk . 
Laksen var god , og det var mye knasende sprø salat inni den nokså myke fine tortillaen . 
Smith var ikke like fornøyd . 
Han svevde i villfarelse om at plasten utenpå osterundstykket muligens holdt brødmaten fersk og fin og sprø . 
- Slik plast er nok ikke funnet opp ennå , søte venn ! 
NASA er sikkert opptatt med viktigere saker . 
TRAKTEKAFFEN var ikke nylaget , den heller . 
Smule syntes litt synd på ham , og fikk kjøpt noe som var varmt og ferskt - wienerbrød med pekannøtter . 
En skikkelig slager som finnes i mange kolonialforretninger rundt om i form av rå deig som tines og stekes på stedet . 
Vips , så luktet det nybakt i vognen . 
Med litt ekstra lønnesirup var Smiths humør og blodsukker igjen på vei oppover . 
Smules kanelbolle var ikke like fersk , men hun fikk den varmet i ovnen , og da ble den nesten som ny . 
Aldri sur på tur ! 
Hva mener du ? 
Si din mening her . 
Trés Bien ! 
Kjusa de heldiggrisene som har Bien som bydelskafé ! 
Men se opp for rivaliserende gjester fra nord og sør : 
Snart kommer Bybanen , og den stopper like utenfor ! 
— BRRRR , KALDT UTE , og det ser jammen kaldt ut der inne også ! 
Smith siktet til interiøret , spesielt møblene , der krom og mørkt skinn regjerte sammen med det originale , gamle funkisinteriøret . 
Men han ble lurt av de stramme linjene , her hersket en varm atmosfære med både god temperatur og lystige gjester . 
– Ikke rart her alltid er smekk fullt på onsdager når det er quiz , hvisket Smule . 
Enkel tavlemeny med dagens retter , fem ulike , samt tre desserter . 
Smith valgte kveite med potetpuré og rødvinssjy , mens Smule gikk for « Bien Spesial » . 
— Spesial tolker jeg som unik , eller ulik alle andre , så dette blir spennende . 
Skuffet ble hun ikke , da retten viste seg å være pølser fra Solheim Kjøtt med grønne linser og salsa . 
Hun ble derimot litt skuffet over utvalget av røde viner , som besto av kun tre ulike , der alle var italienske . 
En chianti , pinnevin ( Cantina Zaccagnini ) og dagens valg – rimelige Sangiovese di Puglia . 
Alle tre var anvendelige viner som passet både med og uten mat . 
MENS DE VENTET på maten , kunne de nyte det vakre interiøret fra gamle Bien Apotek og more seg over merkelappene på skuffene som omga dem : graviditetstester , preventiver , sinksalve og flaskesmokker 
… Så var maten servert , sjenerøse porsjoner med de herligste ting ! 
Kveite så hvit og så fin som nysnø . 
Med vidunderlig rødvinssjy og grov potetmos . 
— Det er virkelig klasse over dette ! 
Det er enkelt og rustikt , men har liksom et anstrøk av gourmet . 
Hva sier du , Smule ? 
Dette er vel kvalitetsbistro , slik du alltid har ønsket deg det ? 
Smule var enig ! 
Pølsene fra Solheim kjøtt var fabelaktige , og kunne være så feite de bare ville , for her var raske karbohydrater på snedig vis byttet ut med sunne , grønne linser og en heit , smakfull salsa . 
— Den gode sausen din , Smith . 
Var det ikke litt lite ? 
Spør om mer ! 
Smith gjorde som befalt , og selv om denne sjyen var av en slik type som måtte monteres der og da , ble det servert mer etter få minutter . 
Storartet ! 
KUNNE KJØKKENET følge opp med dessert av samme kaliber ? 
Ja , en perfekt crème brûlée og en sitronterte som Smule beskrev som « sjokkerende » god , til en svært god pris . 
Ikke overraskende var kaffen også av det bedre slaget . 
Alle rettigheter sørget for at også calvados kunne serveres til kaffen . 
Litt over åtte hundre kroner totalt ! 
De var skjønt enige om at hadde det ikke vært for det ensformige utvalget av vin , hadde dette vært en soleklar sekser . 
Rask og rimelig råtass 
Rå mat er på fremmarsj også i Bergen . 
Nye sushirestauranter popper opp som paddehatter , til glede for den stadig voksende tilhengerskaren . 
SUSHI HAR VÆRT in i det store utland siden 80-tallet , og er det fremdeles . 
Det er flere grunner til det ; maten er ren og sunn , forholdsvis rimelig og kan nytes når som helst og hvor som helst . 
Og man kan lett bli hektet , slik mange blir på fast food . 
Men denne hurtigmaten er heldigvis god for helsen . 
Ichiban i Håkonsgaten er strengt tatt et take-away sted , men de har greidd å presse inn seks sitteplasser og et skjevt , lite bord ute på fine dager . 
Helt i orden for lunsj , men muligens litt for primitivt for en bedre middag . 
Ikke bare på grunn av manglende rettigheter til å servere øl og vin , men mest fordi alt blir gjort på enkleste vis . 
Maten blir servert som « ta med-mat » også for spisende gjester , med blomsterdekorerte plastfat , engangs spisepinner og plastkopper for soyasausen . 
Eneste forskjellen : at lokkene var tatt av . 
Så hva er det som er så utrolig bra med denne lille sushi-boden ? 
TIDEN DET TO 
K før maten var laget ferdig , nøyaktig fem minutter , lovet bra for fremtidige kjappe lunsjpauser . 
Prisen var god , den lå greit under gjennomsnittet for andre restauranter . 
Det skulle jo også bare mangle , ettersom investeringer i interiør og komfort var minimale . 
Men viktigst av alt ; sushien var heldigvis meget bra . 
Menyen bød på et stort utvalg maki og nigiri , samt et mindre utvalg sashimi . 
Smith , som ikke tidligere hadde vært så veldig begeistret for det rå , var kommet litt på gli etter å ha oppdaget maki med tempurafritert krabbe , grønnsaker og reke , eller som dagens valg – maki med kokt pepperlaks og avokado . 
En riktig godbit for persilleblader , mente Smule . 
Selv valgte hun maki med tempurafriterte grønnsaker og rå tunfisk på toppen . 
En utsøkt sammensetning , syntes Smule , som hadde smakt denne et utall ganger tidligere . 
I tillegg prøvde de en lunsjpakke , « Fuji set » , som besto av seks nigiribiter og åtte maki . 
Disse makiene var små , og ikke like spennende som annen maki fra menyen , men anstendig store nigiri med laks , tunfisk , kveite og kokt reke var verdt prisen . 
Selvsagt var dette i overkant mye mat , men det fine med sushi er at det er enkelt å ta med rester , og det trengs ingen oppvarming . 
Ingen søt avslutning , men akk , så sjarmerende : 
– Fryser du ? 
Forsyn deg med gratis kaffe fra kannen ! 
Kortreist basarlykke Smith og Smule har lenge vært på jakt etter en skikkelig real lunsjsalat . 
De fant , de fant . 
— OMSIDER ! 
Smules smil bredte seg fra øre til øre da hun satte gaffelen i kylling- og baconsalaten som sto foran henne på Basaren . 
Restauranten i vakre 
Kjøttbasaren fra 1876 har fått nye eiere , og med dem en ny meny . 
— Synd de har stengt pizzaovnen , sutret Smith , da han oppdaget at hjemmelaget pizza ikke lenger sto på menyen . 
Men der var mye annet fristende . 
Smørbrød , salater , supper og gryteretter , varme og kalde lunsjretter . 
— Sjekk dette , sa Smule begeistret . 
– Sild og flatbrød , og oksehalesuppe ! 
Og fiskekaker og ørret på barnemenyen . 
Her er det noen som har forstått at vi har tradisjoner det er verdt å ta vare på i dette landet . 
En god motvekt til Egon i etasjen under . 
— Det er en trend . 
Stadig flere av byens kjøkkensjefer bruker lokal , kortreist mat . 
Det er vidunderlig , sa Smith . 
— Ja , og her i Kjøttbasaren kan de jo hente råvarene i nabodisken . 
Snakker meg om kortreist , kommenterte Smule . 
ETTER 
Å HA RÅDFØRT SEG med servitøren landet Smiths valg på Basarens sjømatgryte . 
Den ble servert rykende varm i en skål som minnet om en hvit flosshatt . 
Gryten var kremet , og fylt med nydelige , store biter av fisk og sjømat som ikke bar preg av å ha ligget for lenge i gryten . 
— Fersk og perfekt både på smak og konsistens , sa Smith fornøyd . 
Han syntes imidlertid at sausen var litt tam . 
Den manglet den gode , lange ettersmaken av fiskekraft . 
— Og her er ikke salt på bordet . 
Og ingen servitør i sikte . 
Det trekker ned , sa han . 
Smule var som nevnt i himmelen over sin salat . 
Inntatt med et glass syrefrisk , men lett og fruktig tysk riesling til . 
SALATEN BESTO AV store biter saftig landkylling fylt med kremost og urter . 
Salt , sprøstekt og magert bacon . 
Friske , saftige , nykuttede grønnsaker . 
Sprø salat . 
Hjemmelagde hvitløkskrutonger . 
Og det hele toppet med en nydelig urteolje og noen striper balsamicoeddik . 
Bedre kan det ikke gjøres , mente hun . 
Da var det synd at desserten ble en nedtur , slik desserter har en tendens til i denne byen . 
Verken ostekaken eller sjokolademoussen utmerket seg , og begge ble servert med en klatt spraykrem fra Tine . 
— Fusk og fanteri , sa Smith . 
— Enig , sa Smule . 
— Men kaffen var god . 
Det skal de ha , sa Smith og fikk siste ord . 
Enig med våre anmeldere ? 
Si din mening her . 
Minimat fenger fortsatt Smith og Smule smøg seg ned på det absolutt siste lille bordet på Lille Escalon . 
Lokalet var stappfullt selv på en vanlig hverdag . 
TAPAS TAPER IKKE terreng her i byen , nei . 
Smith var av den oppfatning at tapas og bergensere harmonerte så fint fordi de er så like . 
En sjarmerende blanding kjennetegnet av karakteristikker som fargerik , varm , kald , sterk , søt og spenstig . 
— Som kan nytes i passende små porsjoner . 
Lille Escalon byr på vell av tapas , greit sortert i menyen . 
Tapasen lå på omtrent hundre kroner stykket , og Smith og Smule fant ut at fire hver måtte de unne seg . 
Det skulle jo tross alt være en middag . 
— Å fråtse i alt på en gang er vel ikke akkurat slik det gjøres i Spania . 
Der tar de seg en her og en der , mens de går fra pub til pub , slik jeg har forstått det , sa Smule . 
– Nå ja , svarte Smith . 
– Vi gjør det best på vår egen måte her til lands . 
Det er uansett for kaldt til å ha ferdige retter stående fremme . 
Og i alle fall for kaldt til å gå fra sted til sted . 
ALT PÅ EN GANG , altså . 
Ikke egentlig praktisk med hensyn til plass . 
Hver enkelt tapas ble elegant servert på stilfulle , store , hvite serveringsfat . 
— Kald luft mellom ingrediensene , og vips er maten også kald . 
Her hadde små ildfaste , brennhete skåler vært mer hensiktsmessig , mente Smith . 
De skyndte seg å dele lammekoteletter og indrefilet av hare før det ble kaldt . 
— Solbær og lam , veldig nam ! 
En skikkelig fin kombinasjon , sa Smule begeistret . 
Haren var også nydelig . 
Begge deler gikk fint sammen med den knasende sprø salaten og god manchego . 
Deretter kastet de seg over et stykke pent grillet klippfisk som hadde perfekt konsistens , men var svært salt . 
Agurksalsaen med sursalt sting var et fint følge til , det var også den sødmefylte , grillede paprikaen . 
SERVITØREN VAR RASK og oppmerksom og fjernet tomme fat for å gi rom for albuer og mer mat . 
Scampi surret i vin og hvitløk smakte fortreffelig . 
— Denne retten blir servert på utallige steder med vekslende hell . 
Men disse rekene er langt fra seige , de er bortimot perfekt faste og saftige , mente Smith . 
Aspargesen med serrano slet litt med temperaturen , det hele var nokså kaldt og stivt da de forbarmet seg over det . 
Men retten hadde sikkert vært utsøkt i lun tilstand . 
Kylling i sherry og hvitløk smakte merkelig nok fisk . 
De valgte en kraftig , saftig spansk rødvin fra Ribera del Duero , til litt over to ganger prisen på Vinmonopolet . 
God deal , selv om den var dyr . 
Smule syntes det var mye solbærpreg , men var nok hemmet av en liten forkjølelse , trodde Smith . 
Forførende vanilje , bær og eik , strammet opp av mye tanniner , syntes han . 
Desserten med myk krempudding , kake og hjemmelaget is smakte godt , men kaffen var dessverre tam . 
Enig med våre anmeldere ? 
Si din mening her . 
Eimen av pølser i fett Norway – land of pølse ! 
Det lød ikke bra , syntes Smith , men likevel var det nesten alltid det han tenkte når han kom til Bergen fra utlandet . 
DET FØRSTE SOM MØTER besøkende til vårt vakre land og det siste de tar med seg når de drar , er eimen av pølser som grilles sakte , mens de ruller kontinuerlig i sitt eget fett . 
Ikke et særlig raffinert første— eller sisteinntrykk , syntes Smith . 
Kafeen på Flesland har nylig fått en ansiktsløftning , og tar seg bra ut . 
Luftig og ren , med dempede grå , hvite og blå farger , som glir pent inn sammen med friske bilder av norske fjorder og måker og slikt . 
God plass til mengder av folk på farten . 
HVA KUNNE Smith og Smule spise , mens de ventet på boarding ? 
Noe måtte de ha til lunsj , for ikke alle flyselskaper serverer mat slik som i gode , gamle dager . 
Her var det altså pølse , grillet eller kokt , med eller uten bacon eller ost . 
Og klassiske smørbrød med laks og eggerøre , eller karbonade . 
Pizzastykker kunne man også få , eller en søvnig salat som hadde sett bedre dager . 
Fiskesuppe ? 
Det hadde de ikke denne dagen . 
Da ble det ciabatta med ost og skinke til Smith , og « Luna » med bacon til Smule , som lurte på om dette var de samme blingsene som de hadde på « Deli Eleven » . 
De lignet i alle fall mistenkelig på noe prefabrikkert servert på bensinstasjoner og kiosker . 
Hvitt , halvmåneformet , tynt hvetebrød med mozzarella og bacon inni , som sikkert hadde vært greit nok om det ble varmet i en ovn . 
Dette ble imidlertid presset ned i et smørbrødjern , slik at det ble tørt og hardt som fjorårets kakemenn . 
Smule så skuffet ut , mens hun kakket på blingsen med gaffelen . 
– Syttifire kroner ! 
Det var det ikke verdt . 
Koster det ikke trettini kroner for en slik en , der du vet ? 
Med drikke til ? 
Smith foreslo at hun kunne skrape ut det gode inni , men så desperat var hun ikke . 
Det endte med at de delte Smiths sekstini kroners ciabatta , som smakte like kjedelig som den så ut . 
Ferskpresset juice til femten kroner desiliteren ble drukket med andakt . 
Da gjensto bare kaffe . 
Traktekaffe fra kanne som slumrer på en varmeplate er jo et særnorsk fenomen , og mange liker det , underlig nok . 
Smith og Smule valgte cappuccino fra en maskin , og den var ikke nødvendigvis bedre . 
Den var lunken og så svak at espresso neppe var brukt som base . 
Muffins pakket i plast fikk ligge i fred . 
SÅ HVA ER DET med spisesteder på norske flyplasser ? 
Er det en regel at de skal ta ublu priser ? 
Er det i så fall fordi de tenker at reisende er i godt humør og har lommene fulle av oppsparte midler ? 
Eller de er i ekstase fordi de har « spart » så mye på taxfree-en ? 
Våre gjester fra andre land er nok ikke like lette å glede . 
Ikke bruker de taxfree , og ikke har de særlig mye penger lenger heller . 
Da blir det bare trist . 
Flere funklende stjerner Smith og Smule var rause med femmerne i året som gikk . 
Men ingen fikk 6 , og ingen fikk 1 . 
NOEN KOM , andre gikk . 
Fuzion både kom og gikk . 
Michelsen ble umåtelig populær , og Banco Rotto nappet oss i dansefoten . 
Ellers er det meste på restaurantfronten som før – men bedre . 
— Vi kan vel egentlig si oss ganske fornøyde med årets kaloriinntak , mente Smith . 
— Helt enig . 
Flere og flere av byens restauranter legger sin ære i å lage maten fra grunnen . 
Råvarene er blitt bedre , og vi får servert mer norsk , kortreist mat . 
Ofte med spennende tilbehør , sa Smule . 
— Gudskjelov . 
Ruccolabølgen har skylt bort , sa Smith . 
- Ja , men de har en tendens til å herme litt etter hverandre i dag også . 
Jeg synes jeg ser mye lam og epler fra Hardanger på menyene rundt omkring , påpekte Smule . 
— Det er jo kjempegodt ! 
SMULE MÅTTE SI SEG enig i det . 
Og understreket at mangfoldet blir stadig større . 
Blant annet har Bergen etablert seg som en av landets beste sushibyer . 
Og utmerket kaffe serveres på stadig flere steder . 
Med kjærlighet . 
Hurra ! 
— Dette handler jo først og fremst om kunden . 
Det virker som om folk er mye mer bevisste enn før , sa Smith . 
— Hvorfor det , tror du ? 
– Ta et konsept som Colonialen , for eksempel . 
De har bidradd til å heve smakskompetansen blant byens befolkning . 
De tar inn det aller beste fra Norge og Europa , som de selger over disk eller serverer i restauranten . 
Når folk får smakt slik mat , kjenner de forskjellen . 
Da vil de ikke tilbake til halvfabrikat på Egon . 
SMITH OG SMULE SYNES det fortsatt står dårlig til på dessertfronten i byens restauranter . 
— Det er ufattelig mange kjedelige isretter på menyene . 
Og gørre kaker . 
Jeg skulle ønske man kunne boltre seg mer med norske bær . 
Som rips og blåbær , for eksempel . 
Spesielt når det er sesong , mente Smule . 
— Her finnes det hederlige unntak , for eksempel spisestedet På Høyden , mente Smith . 
Men salater ! 
Huff og huff ! 
Smith og Smule har i mange år undret seg over at salatene som serveres ofte er daffe , smakløse og kjedelige . 
— Jeg fatter ikke at det skal være så vanskelig å snekre sammen en skikkelig spennende salat . 
Et unntak er jo Boccas asiatiske kyllingsalat , men den har jeg spist i årevis ! sukket Smule . 
DE TO MATMONSENE konkluderte med at 2009 hadde vært et godt år . 
Til og med servicen er blitt bedre . 
— Fortsatt gjenstår det en del . 
Mange synder ved at mye av maten er tilberedt på forhånd . 
Dessuten serverer mange likt tilbehør til ulike hovedretter . 
Og irriterende mange flekker på duker og menyer trekker ned . 
Dessuten har servicen en tendens til å bli temmelig treg når det er travelt i lokalet . 
— Her er et klart forbedringspotensial . 
Kanskje 2010 blir enda bedre ? antydet Smule . 
— Skål for det ! sa Smith . 
Enig med våre anmeldere ? 
Si din mening her . 
Tok bølgen for Bølgen 
Det var ikke mye som minnet om jul på Bølgen & Moi . 
Men det var all grunn til å rope halleluja . 
FORRIGE GANG Smith og Smule var på Bølgen & Moi , var begeistringen stor . 
Men det var til lunsj . 
Holdt middagsserveringen like god kvalitet , undret de seg , og la av sted . 
— Her har skjedd noe ! utbrøt Smith idet de kom inn . 
— Jepp , sa Smule . 
- De har fått ny kunst på veggene . 
Det vil si , gammel kunst . 
Det to matmonsene var enige om at portrettene i gullrammer fra 1700-tallet var et meget vellykket tilskudd i det luftige og moderne lokalet . 
Bordene var - som alltid her - dekket til fest med bestikk og glass i kunstferdige formasjoner . 
På papirduk ! 
— Greit til lunsj med fargestifter til , men ikke når man ser for seg en førsteklasses middag , sa Smule surt . 
MENYEN BESTÅR AV litt av hvert til ulik pris . 
Dagens femretter varierer , og fra denne kan man velge tre , fire eller fem retter . 
På den faste menyen er dyreste hovedrett lam fra Hardanger til 290 kroner , etterfulgt av stekt kveite til 285 . 
Men her er også rimeligere klassikere , som Bølgens elleville burger . 
Også vinkartet er variert - med et godt utvalg viner på glass . 
Noe som passet Smith godt , da Smule hadde bestemt seg for å kjøre hjem denne kvelden . 
De ble enige om å slå på stortrommen og bestilte hele femretteren , begge to . 
— Skal bli ! sa en ung og smilende servitør . 
Meget representativ for Bølgen & Moi , der servitører som har passert 30 er en sjeldenhet . 
Magene romlet , og redningen ble en lun focaccia med nydelig tomat-aïoli som kom raskt på bordet , sammen med en bitte liten svineterrin fra kokken . 
— Mmm , smak av jul , sa Smule . 
Så var det slutt på julen . 
Ballet ble åpnet av en smaksbombe av en kremet hummersuppe , så salt og kraftfull at den var nesten på grensen til å tippe over . 
Til den valgte Smith et glass frisk og spenstig Grüner Veltliner fra Østerrike , og var i himmelen . 
SÅ KOM TORSKEN . 
Perfekt stekt med sprø panchetta på toppen . 
Fisken var servert på en luftig potetpure . 
Omkranset av en sødmefylt og frisk grønn erterstuing , knasende grønnsaker og en drøm av en smørsaus med smak av vermouth . 
— En fest både for øye og gane , mente Smith , som valgte en lett , italiensk rødvin til . 
Indrefileten som fulgte , var rosastekt , og hadde følge av både gåselever og trøffelsaus . 
Og meget smaksrike pommes Anna og en symfoni av ulike grønnsaker . 
— En fin rett med fantastiske råvarer , men ikke særlig original , påpekte Smule . 
Så fulgte nydelige oster fra den franske byen Mons , som er blant verdens beste . 
Say no more . 
Og avslutningen - sjokolademousse med hjemmelaget romrosinis , var en søt og herlig drøm . 
— Her er det bare å ta bølgen , sa Smith . 
Øl , mer øl - og en pinne til jul Hjemmebrygget øl og duften av pinnekjøtt lokket Smith og Smule til Kalfaret . 
— PÅ TIDE å komme i julestemning , sa Smith til Smule en dag , og foreslo en tur til Kalfaret Brygghus for å teste årets juleøl og julemat . 
— Hva passer vel bedre til svineribben og pinnekjøttet enn øl som er brygget på stedet ? sa Smith . 
Byens eneste kombinasjon av restaurant og mikrobryggeri har fått noen år på baken . 
Plasseringen er symbolsk – midt i Hansas eldgamle brygghus . 
To gamle kobberpanner er kjernen i restaurantlokalet , og gamle fliser er bevart eller erstattet , både på gulv og vegger . 
— VELDIG SJARMERENDE . 
Men det kjedelige , mørke møblementet gir rommet kantinepreg . 
Enkle dekkebrikker og papirservietter forsterker det inntrykket , sa Smule . 
Hun mente det hadde gjort seg mye bedre med rause bord , gjerne runde , dekket til fest ! 
— Og stoler som er gode å sitte i . 
Med puter ! sa Smith . 
Menyen var enkel , men alt annet enn kjedelig . 
En spennende femretter med forslag om ulikt øl som følge til de enkelte rettene , og en julemeny med tre hovedretter og en juledessert . 
Smith valgte bort femretteren og lutefisken til fordel for juletallerken , mens Smule ville ha pinnekjøtt . 
Enkelt og greit . 
LIKE ENKELT VAR DET IKKE da de skulle velge øl . 
Servitøren hadde smaksprøver på lur . 
Ufiltrert hveteøl , lyst eksportøl , mørkt juleøl og pils . 
Smule landet på pilsner , som var litt mindre bittert enn eksportølet hun fikk smake . 
Smith likte godt det maltrike hveteølet , men landet likevel på Waldemars juleøl . 
Det var , til tross for sin mørke farge , lett i både smak og konsistens . 
— Et utmerket følge til julemat . 
Jeg har dessuten hørt at det inneholder kanel , sa Smith fornøyd . 
Maten kom i store porsjoner , men dessverre var den ikke rykende varm da den kom på bordet . 
— Det må julemat være . 
Basta ! sa Smule . 
PINNEKJØTTET BAR PREG av å være både kortreist og velpleid – det var rett og slett utsøkt . 
Tilbehøret bestående av mandelpotet , kålrabistappe og pinnefett likeså . 
— Men jeg savner salt og pepper på bordet . 
Verken pepperkvern eller servitør i sikte når jeg trenger dem , sukket Smule . 
Smiths tallerken var en juledrøm av fet svineribbe med perfekt , knasende svor , det samme utsøkte pinnekjøttet , en medisterpølse og medisterkake som smakte av herlig muskat . 
— Og brun julesaus . 
Og pinnefett . 
Og rødkål . 
O , jul med din glede ! jublet Smith . 
Han valgte hjemmelaget riskrem med ditto rød saus til dessert , og mente bestemt han hadde trukket vinnerloddet . 
Men det var før Smules mørke sjokoladedrøm kom på bordet . 
Med hjemmelaget valnøttis . 
Og marengs med mandarinsmak . 
— Sødmedrøm , sukket Smule fornøyd . 
Enig med våre anmeldere ? 
Si din mening her . 
Kan bli topp med enkle grep 
Flekker på duken og nedbrente stearinlys holdt på å skremme Smith og Smule bort fra Ma Ma-Thai . 
Men de var for så vidt glade de ble . 
LA DET VÆRE sagt med en gang : 
Ma Ma-Thai er ikke stedet for deg som liker minimalisme og stivete , hvite duker . 
Kan du derimot se gjennom fingrene med et slitt interiør malt i fargetoner som gir assosiasjoner til sennep og ketchup , kan du få en god restaurantopplevelse . 
Her serveres thaimat som til dels sparker skikkelig fra , og du får mye mat for pengene . 
DEN LILLE RESTAURANTEN i Kaigaten har etter hvert fått mange år på baken . 
Etter besøket å dømme , har den antakelig også et stort antall stamgjester . 
Men det er på tide å våkne fra Tornerose-dvalen . 
— Stedet trenger en skikkelig overhaling . 
Menyene er så krøllet og fulle av flekker at det er vanskelig å lese dem , sukket Smule . 
Hun valgte thailandsk vårrull til forrett . 
Den var sprø og meget god , men hadde følge av en gørr kjedelig salat uten dressing og en chilisaus som bar preg av å komme fra flaske . 
DA VAR SMITH straks mer fornøyd med sin tom yam-suppe med kylling . 
Her konkurrerte kraftfulle smaker av lime , chili , ingefær , sitrongress og koriander om oppmerksomheten , sammen med store biter kylling , sjampinjong og andre grønnsaker . 
— En fest , mente Smith , som måtte tørke svetteperler av nese og panne . 
Han hadde bestilt suppen middels sterk , og var glad han ikke hadde vært dristigere . 
Glad var han også for glasset med Singha som sto foran ham - et lett , søtlig øl som gir god balanse mot den sterke maten . 
— Øl er ubestridt det beste følge til thaimat , slo han fast . 
Sterk og fyldig var også Smules kylling i rød karri . 
— Søt kokosmelk mot sterk karri . 
Og friske limeblader innimellom . 
Sausen er « fingerslikkende » god , utbrøt Smule . 
Smith hadde bestilt medium styrke på retten med kongereker . 
Den var en heller tam affære . 
Men scampiene var perfekt stekt , og grønnsakene bare lett woket , noe som hjalp godt på helhetsinntrykket . 
MA MA-THAIS dessertmeny var en skuffelse , i alle fall for den som ikke vil ha is . 
Smith bestilte frityrstekt banan - og mente den definitivt holdt mål . 
Sprø utenpå og søt og bløt inni . 
— Men vaniljeisen som serveres til , er neppe hjemmelaget , sa Smith . 
Smule ble sittende og filosofere litt over espressoen , som inneholdt altfor mye vann etter hennes smak . 
— Med ganske enkle grep kunne dette stedet blitt helt topp , mente hun . 
— Enig , sa Smith . 
- Men noe må gjøres . 
Høy snackfaktor Små barn og store barn trekkes mot T.G.I. Fridays som Hans og Grete til sukkertøyhuset . 
Smith og Smule lot seg trekke med av en sulten og ivrig Junior , mens de undret seg over begeistringen . 
KAN DET VÆRE de røde og hvite stripene som gir assosiasjoner til sukkerstang ? 
Ballongene ? 
Nei , mange steder har jo ballonger . 
De hyperaktive servitørene ? 
Nei , de har jo omsider funnet roen , i god skandinavisk ånd . 
Smith holdt en knapp på det maskuline « All American » -sportsbar temaet , mens Smule på sin side mente det var vår umettelige trang til søppelmat . 
Junior mente hardnakket at de hadde byens desidert beste burger . 
I alle fall av de barnemenyene han noensinne hadde smakt , så det så . 
Omfattende og rikt illustrert meny , mange får nok vann i munnen av denne . 
Et knippe av rettene fantes også som lunsjmeny — burgere , sandwicher , caesar-salat og pasta . 
Alle til 98 kroner . 
Smith falt for « Blackened Cajun Chicken Sandwich » , presentert som kraftig krydret kyllingbryst på varm ciabatta , med majones , tomat , salat og smeltet ost . 
Med pommes frites . 
— Såpass ! 
Smule hevet lett på øyenbrynene . 
- Håper alle kaloriene er verdt det ! 
Hva er din forventning , eller skal jeg si dine forhåpninger , til dette måltidet ? 
— Jo , nå skal du høre ! 
Kraften fra det krydrede , varme og saftige kyllingkjøttet vil blande seg med majonesen , som er en uovertruffen smaksforsterker . 
Disse liflige aromaene vil igjen blandes med den søte , urteaktige smaken av solmodne tomater , slik at søtt , sterkt og salt kan møte lett syrlig , men akk så kremet og myk , smeltet ost . 
Det hele perfekt holdt på plass av knasende , florlett hveteciabatta , som også hindrer at godsakene drypper ned på håndleddene , drømte Smith . 
DREAM ON . 
Kyllingen var ikke saftig i det hele tatt , de to mikroskopiske tomatbitene smakte ingenting . 
Det annonserte krydderet eksisterte nesten ikke . 
En lett snurt Smith gadd ikke å spise den andre halvdelen av sandwichen , og kastet seg i stedet over porsjonen med pommes frites , som heldigvis var skikkelig god . 
Og de hadde hatt nykvernet pepper på den . 
Smule var i vitaminmodus , så hun nøyde seg med tortillachips og dip , mens vitaminene ble inntatt flytende . 
Hun hadde oppdaget et vell av ulike smoothies , og « Gold Medalist » var en vellykket , søt sak , med mye frukt og bær . 
Den gikk ned på høykant , mens chipsen fikk stå i fred . 
De var ikke engang varmet , og salsaen var en tam affære . 
Hun tok heller kaffe og kake , et mikrovarmet , supersøtt , mektig sjokoladekakestykke med varm sjokoladesaus og is . 
Overveldende ! 
Som skapt for å deles . 
På tre ! 
Den som var mest fornøyd , var nok Junior . 
Burgeren gikk ned på høykant . 
Enig med våre anmeldere ? 
Si din mening her . 
Det lille ekstra 
En seksretters på Colonialen er ikke noe man kan gjøre hver uke , men absolutt noe en matelsker bør unne seg en sjelden gang dersom finansene tillater det . 
— DET HANDLER OM prioriteringer , fastslo Smith . 
- For noen er jo dette et mye større kick enn å kjøpe seg et nytt klesplagg , er du ikke enig ? 
Smule så beskjemmet ned i duken . 
Hun hadde jo akkurat shoppet et nytt plagg for anledningen . 
Det hadde imidlertid slett ikke vært nødvendig . 
Selv om gjestene var passende pent kledd , hersket en avslappet , om enn forventningsfull , stemning i den lille restauranten med de komfortable stolene . 
På Colonialen er ukens meny forhåndsbestemt , og gjestene kan velge syv , seks eller fem retter fra denne . 
Vinpakke anbefales , men det er selvsagt mulig å velge en flaske fra husets utvalg . 
Smith og Smule gikk for seks retter , som kunne by på blåskjell , geitost , jordskokksuppe med kongekrabbe , kveite , pølse med kylling og foie gras , lam , og ost eller en variasjon over epler til dessert . 
FØRSTE RETT besto av to deler : blåskjell escabeche og en bitte liten terrin med to typer chèvre . 
Den unnselige biten viste seg å være en smakseksplosjon av de sjeldne . 
Smith og Smule så euforiske på hverandre . 
De var klar for en bit til . 
Men i skålen var det ... tomt ! 
— Museostebit ! snerret Smule . 
— Og den Hugo-vinen var ikke så spesiell . 
Smule var snurt . 
Men ikke mer enn at neste vin fikk det til å spinne av fryd i hjernens duftsenter . 
Pietramarina fra Sicilia , servert til en liten jordskokksuppe med unødvendig eggekrem , mye parmesanskum og utsøkt kongekrabbe . 
Og deretter en pouilly fuisse så fet og honningdryppende aromatisk at den posjerte kveiten nesten , bare nesten , fikk problemer med å henge med i svingene . 
Mørk , blank , forførende estragonsjy og spretne , smakfulle biter med panchetta fikk dem inn på rett kjøl igjen . 
Kyllingpølsen med foie gras var også aldeles nydelig . 
- VI KUNNE GJERNE hatt en større porsjon av denne også , hvisket Smith , selv om han følte seg litt usofistikert over å klage på de bittesmå porsjonene . 
Kveldens hovedrett var vestlandslam med kantareller , spinat og sjy , akkompagnert av en overraskende god rioja , Vinas de Gain 2006 . 
En morsom detalj under middagen var at vinkelneren skjenket oppi glassene uten et ord , for så å forsvinne en liten stund , slik at gjestene fikk tid til å lukte , smake og gjette seg frem til opprinnelse , før han kom tilbake med fasit . 
Ost på Colonialen er alltid ekstraordinært på grunn av det imponerende utvalget . 
Her gjelder det å notere flittig , slik at man ikke roter seg bort når innkjøpene skal gjøres ved en senere anledning . 
— Dette er som teater fremfor kino , konkluderte Smule . 
- Det er underholdende , interessant , storslått og bent frem eventyrlig . 
Og også litt dyrere . 
Enig med vår anmelder ? 
Si din mening . 
Marmor og glamour Banco Rotto har gjenoppstått . 
Med hvit damask på bordene og krystall fra taket , og full trøkk både på scenen og kjøkkenet . 
SMITH OG SMULE ville teste magemålet og dansefoten på Banco Rotto , som gjenåpnet for ikke lenge siden . 
Konseptet er dansemusikk og underholdning , i kombinasjon med og mat og drikke for folk som har passert 25 med god margin . 
De kunne velge mellom matservering i to avdelinger : 
Filialen Brasserie eller det mer eksklusive Banken À la Carte . 
De valgte det siste . 
— Her har de visst ikke spart på noe . 
Jeg føler at jeg har havnet på et fransk slott , hvisket Smule til Smith idet de ble vist til bordet i de indre gemakker . 
LOKALET ER NYOPPUSSET og fremstår som finanskrisens store kontrast . 
Her glitrer det i gull og marmor . 
En champagnebar like innenfor inngangspartiet setter tonen — det gjør også noen enorme lysekroner i krystall lenger inne i det gamle banklokalet . 
MENYEN VITNET OM kjøkkensjefer med sans for kortreist , norsk kvalitetsmat og spennende smakskombinasjoner . 
Og lokal tradisjonsmat . 
Her sto både persetorsk med ramsløk og surstek med epler og bringebær på kartet . 
Smith valgte varmrøykt andebryst til forrett , og smørstekt kveitefilet til hovedrett , mens Smule ville prøve hjemmelaget cannelloni med kongekrabbe , etterfulgt av lammefilet fra Jæren . 
Til maten valgte de en fruktig italiener som var et fint kompromissfølge til begge hovedrettene . 
De ble ikke skuffet . 
Smiths and var perfekt rosastekt , og den milde røykesmaken ble fint balansert av en frisk urtesalat og søt nøttehonning . 
Smules cannelloni og kongekrabbe kunne lett ha blitt litt tam på smak , men ble reddet av en kraftig skalldyrsaus som sparket skikkelig ifra . 
FESTEN FORTSATTE da hovedretten kom . 
Kveitefileten var stor og saftig , akkurat passe stekt , og smakte himmelsk mot knasende grønnsaker , en nydelig smørsaus og noen skiver sprø , røykt skinke . 
Smules lam var ikke fullt så fantastisk . 
DESSERTENE VAR til å svelge tungen ned etter . 
Hjemmelagde iser av blant annet plomme og tyttebær - i kombinasjon med mørk sjokolade . 
Enig med våre anmeldere ? 
Si din mening her . 
Indisk nykommer 
Fra gresk til indisk i Kong Oscars gate . 
Smith og Smule gasset seg med et fargerikt måltid som spente fra det sterkeste sterke til det intenst søte . 
RESTAURANTEN HADDE vært utsatt for en ekstrem makeover siden sist , og fremsto som pen og innbydende . 
En elskverdig servitør førte dem til et av de få ledige bordene . 
– Fullt hus på en onsdag , dette lover bra , hvisket Smith . 
Papadums som smeltet på tungen , med mintsaus og finhakkede grønnsaker . 
Dette var husets « brød før maten » , som ble servert sammen med menyen . 
– Dette er veldig godt , og setter umiddelbart i gang en slags Pavlov-refleks som får meg til å hungre etter flere eksotiske smaker , sa Smith . 
MENYEN VAR OMFATTENDE , men den sympatiske servitøren oppfattet straks usikkerheten , og kom uoppfordret ilende til bordet . 
Et noe høyt prisnivå , syntes Smith og Smule . 
To hundre og femti kroner for en gryterett med kylling er vel å ta hardt i . 
– Hmmm . 
Firehundreogsyttifem kronasjer for en flaske med Casillero Del Diablo . 
Koster ikke den akkurat hundre på polet ? 
I så fall er det en ublu pris , mente Smule . 
Det ble husets røde på glass . 
Den var til gjengjeld veldig god , til å være en « husets » . 
Agra spesial mix for to til forrett . 
Retten besto av kongereke , steinbit og løkringer ; lekkert servert med alskens fargerike frukter og en nydelig plommechutney , samt en sterk , yoghurtbasert dip . 
Vinneren var den krydrede scampien – taperen fisken , som smakte tran . 
– Sånn blir det med steinbit om ikke fettet fjernes før tilberedning , det er nå min bitre erfaring . 
Smith henfalt til minner om kostbar og tidkrevende kokkelering som gikk riv ruskende galt . 
MEN FØR HAN VISSTE ordet av det , ble bordet dekket av fat på fat med velduftende sauser og gryter , dampende , krydret ris , og grillet lammefilet med løk , fresende på et glovarmt jern . 
Samt søtt peshawari-nan med mandler , som er så godt sammen med sterk mat , og selvfølgelig også den kjølende yoghurtsausen raita . 
Et nesten perfekt gilde , kun forstyrret av det faktum at det sterkt krydrede lammekjøttet var altfor hardt grillet . 
Saften og mørheten var forsvunnet fra de helt gjennomstekte stykkene . 
– Slik er det altfor ofte , mente Smule . 
– Det er derfor jeg holder meg til kylling eller vegetar , noe inderne er kjent for å være virkelig flinke med . 
De fikk tynn espresso og Chocomosa til dessert . 
Servert med god vaniljeis , og dekorert med de vakreste og mest fargerike frukter og bær som kan fremskaffes her oppe i nord . 
Svært godt for øyet , ikke fullt så godt på smak . 
Samosaen var tørr , og smakte for lite av sjokolade . 
Hamburgerhavnen Bacon , biff , burger og brownies . 
Du går ikke sulten fra Harbour Café . 
DET GÅR tretten på dusinet av restauranter som Harbour Café . 
Med amerikansk stappmettmat og texmex i lange baner . 
Fete fristelser stort sett fremstilt med halvfabrikata av kjøkkensjefer uten respekt for sitt fag . 
Smith og Smule kunne med glede konstatere at det finnes små lyspunkt i hamburgerjungelen . 
På Harbour-menyen er blant annet en rekke retter fra kokeboken til treneren Rocco Sorace — sunne alternativer som strekker seg fra gresk salat til sjømatpasta . 
- PLUSS 
I MARGEN , sa Smith . 
Men han var megasulten og hadde forberedt smaksløkene på en real baconburger . 
Til forrett bestemte han seg å forsøke « Gambas pil pil » - scampi sautert i chili- og hvitløksolje . 
Smule var i sjømathumør , og bestilte breiflabb til hovedrett og fiskesuppe til forrett . 
Sistnevnte hadde lang , god ettersmak av fiskekraft og var tilsatt både gulrot og purre , slik Smules mormor serverte den en gang i tiden . 
— Men de kunne spart seg de innkokte , knøttsmå rekene som ligger i bunnen . 
De er en vits , mente Smule . 
SMITHS SAUTERTE SCAMP 
I betegnet han som en ren fest - faste og fine i kjøttet , med nydelig smak av chili og hvitløk . 
Oljen som lå igjen i skålen etter at scampiene var fortært , var så god at han dyppet brødet i den og fikk med seg hver eneste dråpe . 
— Men hvorfor serverer de smør til brødet i engangspakninger ? 
Det er jo ikke noe billigrestaurant , dette , og da bør de ikke bruke slike løsninger . 
Vi er ikke på piknik ! kommenterte Smule surt . 
Breiflabben var bakt i ovn og servert på et lite berg av sauterte grønnsaker , med ris og tykk smørsaus til . 
På toppen noen skiver sprøstekt bacon . 
— Saftig og smaksrik fisk - perfekt stekt , men grønnsakene er grå og daffe - skulle nesten tro de var tilberedt i går , sa Smule . 
Smiths bacon var definitivt ikke stekt dagen før - det var knasende sprøtt . 
Sammen med et saftig stykke oksekjøtt og hjemmelagde båtpoteter , var Smiths smaksløker tilfredsstilt - han hadde fått det han var kommet for . 
DA DESSERTENE KOM på bordet , meldte tretten-på-dusinet-følelsen seg igjen . 
Store stykker veldig søte kaker , kjøpeis , « eksotiske » frukter og bær ( som man kan finne i hver en fruktdisk ) oversprøytet på « kunstnerisk » vis med jordbær- eller sjokoladesaus . 
Og lunken , tynn espresso i altfor stor kopp . 
— Less is more , sukket Smule og la fra seg gaffelen . 
— Ja , men ikke i Amerika , sa Smith . 
Enig med våre anmeldere ? 
Si din mening . 
Nybakt nostalgi 
Det enkle er ofte det beste . 
Spesielt når det er hjemmebakt . 
ET MÅLTID på Retro klosteret er en vandring i barndommens mimredal – i alle fall for folk som har levd en stund . 
Ikke bare er interiøret fra det glade 60— og 70-tall , men duften av bakverk og nybrent kaffe er påtrengende vidunderlig . 
— Mmm , dette minner om mormors hjemmebakte brød med ripsgelé , mimret Smith . 
Retro er et lite hjørnelokale på Klosteret med et virvar av bord og stoler i ulike fasonger og størrelser . 
Særlig stoler er det mange av - så mange at lokalet er på grensen til overfylt . 
— Til og med en gyngestol lik den naboen hadde på landet ! 
Den vil jeg sitte i , utbrøt Smule begeistret . 
MENYEN på tavlen var ikke lang . 
Her serveres egg og bacon ( Retro serverer også frokost ) , omelett , skiver og rundstykker med forskjellig pålegg , samt Retros yoghurt med eple , honning og valnøtter . 
— Jeg savner en salat , sa Smule . 
— Jeg har tenkt på det , sa en smilende servitør . 
Smith bestemte seg for omeletten , mens Smule prøvde seg på et økologisk hjemmebakt rundstykke med fransk salami . 
Begge rettene kom raskt til bordet . 
— Omeletten er nystekt og nydelig , med diskré smak av urter , sa Smith . 
Retten ble servert med et rundstykke og oppskårne tomater . 
Enkelt og greit . 
— Deilig å få mat som går an å få i seg uten å grise til hele seg , mente han . 
SMULE VAR ENIG . 
Hennes rundstykke ble servert med godt smør , oppskåret agurk og en nydelig , fet , fransk salami med urter . 
— Her får alle smakene komme til sin rett . 
Brødet er intet mindre enn et eventyr ! sa hun . 
Mindre euforisk ble hun ikke da en saftig , varm eplekake ble satt foran henne . 
Ifølge servitøren var hemmeligheten kefir og spelt . 
— Ren magi , mente Smule etter første bit , og der kom servitøren med kaffe . 
Hun bemerket , lett unnskyldende , at regnet hadde gjort melken i Smiths cappuccino flat . 
— Vittig , sa Smith , som aldri hadde hørt om et slikt femomen . 
— Ingenting å si på smaken i alle fall . 
Kaffen er sterk og meget god , konkluderte han . 
— Og min espresso likeså . 
Den er også brennende varm , sa Smule , som er temmelig lei av å bli servert lunken espresso ved byens restauranter . 
Har vi vært i overkant positive i dag ? undret Smule da de to mette matmonsene vandret ut i sommerregnet . 
— Vi skal ære det ekte . 
Det er til og med skinnende rent der , og det er ingen selvfølge på den type kafeer , sa Smith . 
Enig med vår anmelder ? 
Si din mening her . 
Mye godt på menyen Smith og Smule ante ikke hvor mange det var på kjøkkenet , men servitøren kjørte et prikkfritt enmannsshow . 
DET VAR IKKE STAPPFULLT hus denne regntunge lørdagskvelden , men det var nok gjester til å holde servitøren på tå hev , og vel så det . 
Noe som ikke så ut til å stresse ham nevneverdig . 
— Og du som alltid sier at multitasking er en paradegrein for kvinner ? 
Smith var i godlune , og følte seg litt konge på haugen der i Finnegårdens annen etasje . 
Ute tordnet og lynte det , inne var det lunt og behagelig , og alle ønsker ble effektuert elegant og prompte . 
MYE GODT PÅ MENYEN , det var de enige om , så fordelingen av godene gikk relativt smertefritt unna . 
Smule øremerket risotto og kylling , mens Smith var i lune for lam og carpaccio . 
Det forenklet valg av vin , og servitøren introduserte dem for husets utvalg av røde . 
Spesielt mye skryt fikk Montepulciano " d'Abruzzoen " « San Clemente » fra Zaccagnini . 
Dette skulle være den gjeveste vinen av de beste druene , fra produsenten av velkjente Cantina Zaccagnini . 
Vellykket valg , den var rik og spennende . 
Ingen ublu pris , heller . 
Smiths carpaccio fikk også superlativene på glid . 
Den var garnert med grønn pesto , noe som lett kunne trukket retten ned i veikrosjiktet om den hadde vært fra glass . 
Men den var helt frisk , parmesanen var nyrevet , oljen var tykk og pepperen nykvernet . 
Utmerket . 
FRA DEN ENE KJØTTRETTEN til den andre ; hovedretten besto av lammefilet med ratatouille og potetsalat . 
Helt ok , selv om potetsalaten var litt kjedelig . 
Smith hadde forventet noe annet enn varme poteter i fancy biter , etter beskrivelsen « varm italiensk potetsalat » . 
Da var Smules kylling i en høyere liga . 
For dette ville Smule gjerne spise igjen . 
Saftig , fylt kyllingkjøtt mot myk hvitløkspotetpuré og himmelsk sitron-beurre blanc . 
Asparges grillet med serranoskinke som kraftig sidekick . 
Denne retten hadde snert , og et smaksbilde helt annerledes enn forventet . 
Snert hadde også jordbærene , enkelt servert i lime- og vaniljemarinerte biter , med knust marengs . 
Og en god tiramisu kunne heller ikke spises for ofte , det var de skjønt enige om . 
Enig med våre anmeldere Smith og Smule ? 
Si din mening her . 
Folkelig og fjellfint Tur ? Tørst ? 
Småsulten ? 
Kjempesulten ? Smith og Smule fant ut at Fløirestauranten kunne gjøre de fleste til lags , selv om det kostet flesk . 
LETT GANGE opp Fløyen , premiert med mat og godt drikke ute i solveggen . 
Bedre kunne Smith og Smule knapt ha det . 
Men hva skulle de velge ? 
— Suppebuffeen er jo genial . 
Spesielt for barnefamilier , som da slipper å lage middag etter endt søndagstur , mente Smule . 
— Husker du de italienske turistene som ikke forsto bæret , og øste alle suppene , tomat og fisk , asparges og betasuppe oppi samme skål ? 
Og spiste det opp ? 
To ganger ? 
Flotte minner ! sa Smith . 
MEN SUPPE ble det ikke denne ettermiddagen , det var rett og slett altfor varmt . 
Café- og terrassemeny ble servert fra ti til ti i sommersesongen , og det var solide retter som ble presentert , men de valgte å kalle det sein lunsj . 
Hvis det skulle ha vært middag , kunne de gått for à la carte som ble servert fra klokken fem . 
Prisnivået var nokså høyt , spesielt vinprisene reagerte de på . 
Tre og en halv til fire ganger polpris . 
— Det er jo ikke slik at varene blir båret eller fløyet inn på fjellet med helikopter , akkurat , sa Smule . 
Hun slo til med det dyreste på terrassemenyen : 
Fisk- og skalldyrgryte . 
Smith valgte hvitvinsdampede kremete blå\xadskjell , og en Trimbach Riesling ble anbefalt til . 
Vinen , som var fransk og fra Alsace , passet spesielt godt til blå\xadskjellene , syntes Smith . 
Syrlig epleaktig , med ørlite metallisk smak , servert i bøtte med is i solsteiken . 
Sammen med flotte ferske blå\xadskjell , lunt kremet med dempet smak av hvitløk og noe grønt . 
Smule var ikke fullt så imponert . 
Vinen smakte , jo da , men fisk- og skalldyrgryten var en tam affære . 
Gulrot og en annen slags rot , en blek type , i tillegg til kamskjell og hvit fisk i biter i en tynn rød kraft som smakte så å si ingenting . 
— Denne kan vi mose en runde med stavmikseren og gi til spedbarn , mente Smule . 
KJIPT , I GRUNNEN , for det var egentlig mye fisk og kamskjell , men smaken var borte vekk . 
Og den annonserte « rouille » ble ikke servert til . 
Ei heller brød til blå\xadskjellene . 
Og bordet ble ikke ryddet før etter at desserten var servert . 
Men det skal sies at servitø\xadrene på Fløien for det meste av tiden var smilende ja-mennesker , selv de som ikke var svenske . 
Smules humør steg betraktelig etter en runde med norske jordbær og vaniljeis , en av verdens enkleste og beste desserter . 
Sammen med traktekaffe og eplemost uten konserveringsmidler - fra Balestrand . 
Heia Norge ! 
Enig med våre anmeldere Smith og Smule ? 
Si din mening her . 
Sol ute , sol inne ! 
Regn , vind , sol , sjølukt , smil og latter . 
Smith og Smule fant den gode stemningen på Verftet . 
DET VAR også takket være den fine spaserturen for å komme dit , inn gjennom koselige smau , og den rolige bilfrie atmosfæren . 
Det var halvfint vær , og halvfull kai da de kom . 
– Det kan ikke være lett å beregne bemanning på en stor populær uteservering i Bergen . 
Været er jo like ustabilt som landslaget i fotball , mente Smule . 
Heldigvis var det også god plass inne , i tilfelle det skulle komme en skur . 
NY MENY siden sist . 
Stilig sak , med vaskbare permer . 
Lunsjretter og middagsretter , samt grill etter klokken fire . 
Vinkartet var blitt veldig brukervennlig , delt inn i klassiske hvite og røde , bobler , og fruktige hvite / røde . 
Og med en liten kommentar under hver vin som tok for seg druetype , område og smak . 
En rask hoderegning på et par utvalgte viner viste at prisen lå på 1,7 til 2,4 ganger polpris . 
Ikke verst ! 
Charcuterie , skinke og pølse i skiver , fungerte som en liten forrett på deling : 
Myke skiver serranoskinke som nylig var skåret opp , chorizo og en fennikelpølse . 
Sistnevnte var for dem med sansen for det fete . 
Smith prøvde å tenke hardt på at « smaken sitter i fettet » , men det ble for voldsomt . 
Oliven fra glass , lett uttørket , samt cornichons som viste seg å være små sylteagurker , ble servert til . 
Kippers burger er en klassiker , som kom med stekte nypoteter , salat , urtedressing , en veldig god salsa og en tykk stripe majones som var litt uheldig plassert tvers over fatet . 
Burgeren var av god saftig kjøttkvalitet , og hadde baconet bare vært sprøtt i stedet for seigt og dvaskt , så ville dette blitt en storslagen burger som kunne ha matchet den høye prisen . 
Chevren på Smules toast , var av den runde og myke typen . 
Noen liker sin chèvre med en skarp smak av geit , men denne var fin og lun , ristet i ovnen på loff . 
Endelig kom også balsamicosirupen til sin rett ; den passet fint til osten . 
Sommerlig salat med god oljebasert urtedressing til . 
NOE SØTT til slutt , to desserter på menyen ; fruktsalat og crème brûlée . 
Og det fantes boller på disken . 
Hjemmelaget fruktsalat med søt tyrkisk yoghurt hørtes bra ut , og den så også bra ut . 
Men Smule måtte spise den alene , fordi den var søtet med masser av honning . 
Særdeles sunt og godt for dem som liker smaken av honning , men det gjør ikke Smith . 
Siste rest av ettermiddagen i solen gikk med til å diskutere om honningen burde være nevnt i menyen , eller slik som Smule mente : 
– Dette burde du ha skjønt ! 
Søt tyrkisk yoghurt ! 
Det sier seg selv ! 
Enig med våre anmeldere Smith og Smule ? 
Si din mening her . 
Ikke bare pjolter og popkorn 
På Pingvinen ble det servert heilnorsk middag som smakte slik den skulle . 
Som om bestemor selv hadde stått ved grytene . 
OG ØL , SELVSAGT . 
Mye øl . 
Pingvinen er et yndet sted for studenter i alle aldre , grunnet prisnivå , beliggenhet og den lite hippe stilen . 
Eller anti-hipp kunne man vel kalle det som ved første øyekast så ut som retro , men som egentlig var en blanding av alt mulig . 
Møbler og lamper i loppis-stil , fra 60-tallet og oppover til dags dato . 
Smules favorittdetalj var de forskjellige dukene rundt om på bordene , der enkelte farger og mønstre trigget nostalgien så det nesten tippet over . 
Det var stinn brakke denne ettermiddagen , selv om det ennå var før studenthordene inntok byen . 
Problemet på Pingvinen er egentlig å kapre seg et bord i normal sittehøyde . 
Klarer man ikke det , er alternativet en ubehagelig høy barstol , noe det finnes mange av . 
– Skikkelig gastropub , dette , smilte Smith , og dumpet ned i en pinglete stol ved et lavt bord som akkurat ble ledig . 
DET VAR IKKE så mange retter på menyen , men utvalget var spredt utover som formiddagsmat , middagsmat og nattmat . 
– Suppe , fenalår eller lapskaus nattetid ! 
Og til under hundrelappen ! 
Smule var sikker på at dette kunne utkonkurrere burger , potet og kebab . 
Selv valgte de kjøttkaker og torsk til middag . 
Med husets rødvin fra Argentina , Santa Julia , organisk , laget på bonarda-druer . 
– Brrr ! 
Denne var skikkelig sur , litt ram og rå i smaken . 
Smith lurte på om Polet hadde glemt å flaskemodne før de sendte den ut på markedet . 
Heldigvis var det en rimelig vin . 
Kjøttkakene ble servert med ertestuing , nypotet , lettkokte grønnsaker , tyttebær og god brun saus . 
Alt laget fra grunnen . 
Kunne ertene være ferske ? 
Det var i alle fall en nydelig gressgrønn stuing , som smakte søtt og friskt . 
« Wow , totally authentic » ! ville vel en gjest fra USA ha sagt . 
Det eneste som skurret , var en svak smak av spisskummen i kjøttkakene . 
Godt , men ikke til dette tilbehøret . 
Smules perfekt dampede torsk ble servert med samme tilbehør , samt eggesmør , sitron og persille . 
Et skikkelig røverkjøp til 139 kroner , det samme som for et par stykker pizza eller en nudelrett andre steder i byen . 
DESSERT var det dårlig med , men det fantes en kake . 
En saftig og supermektig gulrotkake proppet med sukker og kardemomme . 
Til denne bomben kom endelig den sure vinen til sin rett , mente Smule . 
I mangel på desserter valgte de også å teste husets populære « påppkårn » . 
Varme , med smeltet smør . 
Og ryktet var sant . 
Det var sannelig byens beste popkorn ! 
Enig med vår anmelder ? 
Si din mening her . 
Summende ungdomsfavoritt 
Ungdomsversjonen av Smith og Smule har vurdert en av byens favoritter blant den yngre garde — Sumo . 
ER DET MULIG å yte god service og servere fantastisk mat mens det koker i lokalet ? 
På Sumo er svaret ja . 
– Er dere klare til å bestille ? 
Ungdomsversjonen av Smith og Smule hadde sittet ved vindusplassene på Sumo i kun få minutter før en tredje smørblid servitør dukket opp . 
To ganger før hadde de bedt om mer tid til å bestemme seg . 
– Denne gangen tror jeg vi er klare , svarte Smith . 
Lokalet var smekkfullt , og servitørene hastet rundt , mens gjestene forsøkte etter beste evne å overdøve hverandre . 
Stemningen var like høy som lydnivået . 
SMITH VALGTE en « Sumo scampi tempura » til forrett , mens Smule tok en « Tom Yum-suppe » . 
Scampien smakte nydelig sammen med chilimajonesen som var til , og suppen var en bombe . 
– Denne var sterk ! gispet Smule mellom skjeene med nudelsuppe . 
Smith nølte da hovedrettene skulle velges . 
Han hadde lyst til å prøve sushi , men hans eneste tidligere møte med den japanske nasjonalretten , var en lunken wasabi . 
Han bestemte seg for å lytte til den blide servitøren , som fortalte utfyllende om de forskjellige sushitypene og hva som passet best for en novise . 
– Jeg tror servitøren vår kunne overtalt enhver , mumlet Smith etter at han hadde bestilt to biter lakse-nigiri i tillegg til hovedretten sin , « Hot Pot » ; kongescampi , biff , kylling , grønnsaker og shanghaisaus . 
Smule på sin side tok to biter med nigiri av kokt reke og « Sumos rød curry » . 
Til det hele valgte de to hver sin øl fra Østen ; japanske « Kirin » og singaporske « Tiger » . 
Smule ville også prøve japansk risvin , så de bestilte en liten flaske « Masumi Karakuchi Gold Sake » på deling . 
– DENNE VAR STERK og god , men ikke slik at smaken overdøves , sa Smule om sin røde curry . 
Smiths « Hot Pot » var en blandet opplevelse . 
Rekene og kjøttbitene smakte godt med shanghaisausen , men det hele var preget av bønneskudd og revet gulrot . 
– Lurer på hvorfor maten alltid skal gjemmes bort bak bønneskudd ? lurte Smith . 
Resten av tallerkenen var fortreffelig , med unntak av de seige bitene tofu som gjemte seg blant kjøttet . 
– Husker ikke å ha lest noe om tofu på menyen ... undret Smule og tok en slurk av den oppvarmede saken som overgikk alle forventninger . 
Til dessert fikk Smith servert en fantastisk appelsinsorbet , mens Smule fornøyd kastet seg over sin meget gjennomførte crème brûlée . 
Et festmåltid for snaue tusenlappen ! 
Enig med vår anmeldere Smith og Smule ? 
Si din mening her . 
Tilbake til fremtiden 
Italiensk mat tilberedt på italiensk vis . 
Det var det Smith og Smule var ute etter på Stragiotti . 
OG ITALIENERNE innfridde . 
Absolutt ! 
– Hvorfor er det så mange sprikende meninger om maten på Stragiotti ? 
Man kan jo oppleve alt fra pottesure bemerkninger til stående applaus om én og samme rett , sukket Smule . 
Det dreier seg selvsagt om smak og behag , men Smule trodde også at folks forventninger kunne være årsaken . 
– Vi som var unge og lovende på 70— og 80-tallet , er jo indoktrinert fra fødselen av med at italiensk – det er pasta i pulverbaserte , tykke sauser , med et tykt lag smeltet norvegia på toppen . 
Slikt tar det gjerne noen generasjoner å få bukt med , mente hun . 
Men hun hadde også merket seg at dagens generasjon unge mennesker har større kunnskap om mat enn hun selv hadde i ungdommen , og spesielt om mat fra andre land . 
UNDERETASJEN VAR stengt av , og menyen var blitt kortere . 
Kanskje var den en sommervariant ? 
Men Smule fikk konstatert at en del av slagerne fortsatt fantes , og menyen var også supplert med andre klassiske retter , som saltimbocca . 
Vinkartet var også litt mer slunkent enn de husket fra forrige besøk , selv om ferieavvikling neppe var årsaken . 
En Soave Classico , frisk , men ikke for syrlig vin fra Veneto , Italia , ble anbefalt til forrettene , der de endte opp med asparges og blåskjell . 
Perfekt tilberedt asparges , sikkert norske , for de var veldig søte , sprø og gressgrønne . 
Med parmesan . 
Enkel og god antipasti . 
Porsjonen med blåskjell var egentlig i største laget som forrett , men Smule nektet å forlate stedet uten . 
De var som forventet – himmelske muslinger i utsøkt kraft . 
SULTEN PÅ flere frukter fra havet valgte Smule « Risotto Frutti Mare » som hovedrett . 
En flott rett i utgangspunktet , mye fine skalldyr og god tyggemotstand i risen , men av uforståelige grunner var det også mye olje i den . 
En påtrengende oransje olje som fulgte hver eneste munnfull . 
Hun skjøv fatet unna , og fikset en dessertmeny i en fei . 
Alt gikk egentlig raskt denne kvelden , både servering , rydding og mat . 
Mens Smule var opptatt med å skanne menyen , satt Smith mer eller mindre i transe over sin saltimbocca . 
Smørmyke tynne skiver av kalv og parmaskinke var stekt raskt og lagt ved siden av en lun haug kremet båndpasta , slik at utsøkt kraft fra kalv og parma smeltet sammen med fløten til en magisk emulsjon . 
TIL DESSERT ble det pannacotta til Smule og affogato til Smith . 
Denne desserten var like enkel som den var genial : et lite glass vaniljeis med en espresso helt over . 
Priset til langt under hundre kroner , som seg hør og bør . 
Enig med vår anmeldere Smith og Smule ? 
Si din mening her . 
Zuppe og hvin På Zupperia får du god , varm suppe og babyhvin til lunsj . 
– JØSS ! 
HER MÅ gjennomsnittsalderen være under 15 , utbrøt Smule forbauset . 
Zupperia var fylt til randen av barnevogner , mødre og skallete små hoder da Smith og Smule ankom en regntung septemberdag . 
Slikt blir det mye lyd av . 
– Bare koselig , det , mente Smule . 
– En fin kontrast til alt som er for gammelt på dette stedet . 
Menyene , for eksempel . 
Zupperia trenger fornyelse , ingen tvil om det . 
Menyene er så slitte at de knapt er lesbare . 
Fluer i vinduspostene vitner om at støvkluten har vært gjemt bort en stund . 
– Men maten er god her , især suppene , som alle er kokt på ordentlig kraft , sa Smith . 
– Og konseptet med en skikkelig suppemeny er enestående , sa Smule og konstaterte at hun kunne velge mellom hele 11 supper . 
I tillegg til massevis av lunsj— og hovedretter fra ulike hjørner av verden . 
VALGET FALT på en av favorittsuppene hennes : 
Tom Ka Gai . 
Smith bestemte seg for å prøve seg på et av husets smørbrød . 
Smiths åpne smørbrød var gigantisk . 
En voksen lun bagett med aioli , store stykker salat , agurk , paprika og rødløk , toppet med parmaskinke og revet parmesan . 
– Ingenting å si på grønnsakenes friskhet , men jeg savner litt god olje og eddik , eller mer aioli . 
Retten trenger å piffes litt opp , sa Smith . 
Det hjalp riktignok litt at det var smurt pesto rundt tallerkenkantene – det var bare så altfor lite . 
– Og en annen ting ... , sa Smith mellom munnfullene , – ... er at jeg er lei av å spise parmaskinke som har vært vakuumpakket . 
Så mye parmaskinke som det serveres rundt om på byens restauranter , skulle man tro at det måtte gå an å få den nyskåret ! 
SMULE FIKK SERVERT en rykende varm suppe som duftet vidunderlig av ingefær , lime , koriander , kokosmelk , sitrongress og andre godbiter fra Østens kjøkken . 
En raus porsjon , servert med nudler , som dessverre hadde kokt for lenge . 
Suppen ble servert med kylling i store biter , samt biter med sopp , rødløk , agurk , paprika og gulrot . 
Alle med god tyggemotstand . 
– Nydelig ! 
Suppen har en herlig , lang ettersmak , men jeg savner litt sting på slutten , sa Smule . 
Hun var redd kakene som sto i kjøledisken skulle være tørre , men tok sjansen likevel . 
Men både cappuccinokaken og gulrotkaken var søte og saftige , sistnevnte med en herlig ettersmak av kanel . 
Synd , da , i en slik lykkestund , at Smules espresso ble servert lunken . 
Enig med vår anmeldere Smith og Smule ? 
Si din mening her . 
Grisegod svineribbe hos Kitchen & Table 
Her serveres Bergens beste svineribbe , fra en meny like internasjonal som New York . 
Kjøkkenet er kreativt . 
Det er ved bordene det skorter . 
Restauranten Kitchen & Table Bergen City ligger i første etasje på Hotel Admiral . 
Denne høsten fyller de tre år . 
Restauranten er en del av svenske Marcus Samuelssons samarbeid med hotellkjeden Clarion Collection . 
Med konseptet de kaller for fun dining , ønsker de å gi hotellgjestene en måltidsopplevelse som er både moro og avslappet . 
Marcus Samuelsson er en prisbelønnet kokk med en imponerende restaurantfaglig bakgrunn , som strekker seg fra street food til Barack Obama . 
I dag bor og jobber han i New York . 
Restaurantkonseptet Kitchen & Table har en tydelig koselig , moderne , hytte-aktig innredning . 
Lokalet er varmt med en lun stemning som dannes i møtet mellom tykke sofaputer , store lamper , mønstrete tapeter og lykter . 
På vei inn passerer vi et tilbakelent barområde med bokhyller og sittegrupper . 
Inne i restauranten er bordene pyntet med levende flammer fra nette parafinlamper . 
Mørke farger , skinnbrikker og kobber gir rommet en glødende stil . 
Teknisk sett sitter man i frokostbuffeen , men det påvirker ikke opplevelsen nevneverdig . 
Lokalet har en flott utsikt mot Bryggen . 
Før vi har fått hengt fra oss jakkene og satt oss , får vi menyen i hendene . 
Det kommer litt brått på , uten at servitøren ser ut til å legge merke til det . 
Men vi finner oss til rette og rekker å skumme oss gjennom fisketacos , couscous salater , eggnudler , og kylling tortillas før hun er tilbake . 
Menyen holder på hotell-klassikerne , som burger og cæsarsalat , men har også spennende internasjonale innslag som Chef Edwin´s Molacajetes . 
– Det er en tacorett som er ment å deles mellom to , forteller servitøren . 
Den vil jeg absolutt anbefale . 
Vi vant faktisk nettopp NM i Taco . 
Det er vi veldig stolte av . 
Gründeren bak restaurantkjeden er som nevnt svensk . 
Konseptet er amerikansk og kokken Edwin , er meksicansk . 
Det gir menyen et internasjonalt preg . 
Forretten Big in Japan er en asiatisk ramen som serveres i flere deler på en planke . 
I en liten kjele på enden , flyter salt laks med risnudler i buljong . 
Egg , chili , vårløk og syltete agurkstrimler ligger i små skåler ved siden av . 
Retten er godt balansert og lekkert presentert på en måte som holder grønnsakene friske . 
Den andre forretten , terten med tørket skinke , karamellisert løk og bacon , er ikke like kompleks eller raffinert i smaken . 
Den er laget som en pizza med crème fraîche . 
Å kalle den for en terte er ganske misvisende . 
Årets beste svineribbe , serveres på norsk-meksicansk vis , med en karamellisert , småklissete buskrot kalt kassava , en rik brunostsaus og pastinakkpuré . 
Retten er et ypperlig eksempel på hvordan flere kulturer smeltet sammen kan løfte hverandre til å bli noe enda bedre . 
Det er en nydelig kombinasjon mellom den salte , sprø grisen og det søte fra tilbehøret . 
Teksturen på den lilla cassavaen er helt magisk . 
Det er mer enn jeg kan si om torsken , New Fulton Fish . 
For teksturen er nesten tørr . 
Antagelig fordi den er så salt . 
Men takket være tilbehøret , endive-salaten og sausen av kylling og miso , kommer fisken likevel til sin rett . 
Vinkunnskapene til servitøren begrenser seg til det hun kan lese av menyen . 
Hun velger likevel å anbefale viner både til forretten og hovedretten , men ingen av vinene passer . 
Først når vi kommer til ostetallerkenen sender hun bort han som er vinansvarlig . 
Det er altfor sent , men etterlengtet godt . 
Han har med seg en senhøstet Tokaji fra 2014 . 
Den har en god friskhet blant det søte og passer fint til det milde oste-utvalget fra Fanaost og Myrdal . 
Det sprø rugbrødet er behagelig lite bittert og gulrot chutneyen et originalt tilbehør , men ostene er for like . 
At de kommer i store mengder veier ikke opp for manglende smak . 
Ettersom iskremmaskinen er ødelagt , er det kun ostetallerken og desserten av tindvedsortbet med fennikkkel- og hvit sjokoladekrem som kan bestilles . 
Sistnevnte er uten tvil det beste valget . 
Fennikel og sjokoladekremen er seig som en midten av en perfekt marengs . 
Yoghurtskummet gir en syrlig og fettrik touch . 
Kitchen & Table-restaurantene tilhører et knippe spisesteder som nå er i ferd med å endre vår opplevelse av hotellrestauranter . 
For hotellrestaurantene skal ikke lenger bare gjøre deg mett . 
De skal gjøre deg lojal . 
Det betyr bedre og koseligere matopplevelser for deg gjennom små kvalitetskjeder som Paleo , Theatro , Roast og Kitchen & Table . 
Svineribben er som sagt svinegod , men servicen kan bli mer oppmerksom på gjestenes behov . 
På dette prisnivået bør kunnskapen om menyen sitte like fast som en sprø svor . 
Mer surt enn søtt hos China Palace Med over 130 punkt på menyen gaper restauranten for høyt , med en service som ikke klarer å holde tritt . 
Siden 1988 har China Palace bydd på en smakebit av hvordan asiatisk overdådig luksus kan se ut . 
I midten av rommet svømmer levende fisk i en utsmykket karpedam med fontene . 
Innredningen er påkostet og lekker . 
Her har selv takplatene egne ornamenter . 
Ifølge hjemmesiden tok det hele to år å bygge restauranten , som skal gjenspeile et keiserlig palass . 
I dag slår idyllen sprekker med laminerte plastskilt og slitte stoler . 
De elektriske massasjestolene i gangen gir alt annet enn et eksklusivt førsteinntrykk . 
Servitøren står klar til å ta bestillinger i det vi setter oss . 
Men spisekartet på China Palace er tykkere enn et atlas . 
Det tar tid å finne riktig rute gjennom seks ulike kjøttyper , veganske retter , ris og nudler frem til enden av reisen , dessertene . 
Selv om alle rettene er avbildet . 
For menyen inneholder over hundre valg . 
Og selv om flere av sausene går igjen til ulike kjøtt-typer , gir utvalget rom for bekymring . 
Hvordan skal servitørene klare å holde styr på all den informasjonen ? 
I dette tilfellet kommer svaret raskt : 
Det klarer de ikke . 
Vårrullen jeg får servert til forrett er stor , firkantet , føyelig og sprø . 
Den serveres med en frisk salat av tynn-strimlet kinakål og gulrøtter . 
Retten er fylt med en salt velsmakende blanding av kjøtt og grønnsaker . 
Noe mer spesifikt svar angående ingrediensene får vi ikke fra servitøren . 
– Det er i hvert fall svinekjøtt , bemerker hun . 
Svinekjøtt og biff . 
Eller var det kylling ? 
– Kylling var det ja , sier hun idet hun rydder av fatene . 
Også ved hovedrettene viser det seg at det store menyutvalget stikker kjepper i hjulene for serveringen . 
For hovedretten av hummer med krabbesaus kan ikke bestilles . 
Ifølge vår servitør har det vært helt umulig å oppspore taskekrabber i Bergen denne uken . 
Ikke engang butikkene i området har hatt krabber , forteller hun . 
Det høres merkelig ut , for senest på vei bort til restauranten gikk jeg forbi en butikk med full krabbedisk . 
Servitøren anbefaler heller en sterk , tomatisert bønnesaus fra sichuan-provinsen . 
Et godt valg . 
Den litt fyrige sausen passer utmerket sammen med både hummeren , som må kjempes ut av skallet med kniv og gaffel , og grønnsakene av asparges og sopp . 
Men grønnskjellene får en syrlig bitter ettersmak . 
Det sprøstekte andebrystet à l ’ orange er en enormt søt rett , med en appelsinsaus av flytende sukker . 
Appelsinskivene frisker opp et kjøtt med fin fettbalanse , sammen med søte frukter som litchi og melon . 
Dessert etterpå er nesten overflødig . 
Spesielt når den sprøstekte bananen bader i sirup . 
Men det er en klassisk og god dessert . 
Det er også den hjemmelagde ostekaken med tykk kjeks-bunn . 
Kaffe og te serveres i store , elegante porselenskanner . 
Men det blir nesten komisk når den som har bestilt kaffe får te , og omvendt . 
Koppene endres , kannene blir stående . 
Dermed blir det følgefeil i etterskjenkingen også . 
Kunnskapen om vin er fraværende . 
Det eneste servitøren kan tilby er husets vin . 
Hun vet ikke hva den heter eller hvor den er fra , kun at den er halvtørr . 
Hun virker lettet da valget i stedet faller på en eplejuice . 
Serveringen gjennomføres med en enorm høflighet , men den er likevel full av mangler : 
Det tar lang til før middagen ryddes . 
Og det huskes ikke hvem som har bestilt hva . 
China Palace markedsfører seg som en eksklusiv kinarestaurant , og da bør servicenivået være der etter . 
Tre hjerter indikerer en skuffende opplevelse , mens to viser til faktiske feil ved måltidet . 
Den store menyen er utvilsomt en utfordring for personalet . 
Menyene er skitne med matrester på sidene . 
En av menyene mangler en side . 
På bordene står åpne glass med saus som blir stående fra en gjest til en annen . 
Det løse toalettsetet gjør at jeg nesten deiser i bakken . 
Slikt er ikke greit . 
Det skal mer til enn et vakkert lokale for å skape ett palass . 
Raust og rustikt på Damsgårdstuene 
På andre siden av Småpudden ligger en av Bergens snodigste restauranter . 
Damsgårdstuene serverer julematen i store porsjoner , med entusiasme og sjel . 
Damsgårdstuene er en rar restaurant . 
Rar på en god , gjestfri og fortryllende måte . 
Selv kaller eieren , Anita Iversen Damsgården , den for sitt snurrige spiseri . 
Det er en treffende beskrivelse . 
For det er svimlende fullt av rare ting her inne , i et av Damsgårds eldste bygg . 
Det gamle sykkelverkstedet er fylt til randen med historiske og humoristiske gjenstander . 
Her henger det sko i bjelkene og malerier i taket . 
Veggene er tapetsert med bilder av gamle sjømenn , dansende divaer , stokker og hatter . 
Bordene er dekket med hvit duk , stearinlys og elektriske kubbelys . 
Røde hjerter dingler ned fra lysekronen . 
Lokalet har like mye varme som eieren selv . 
Anita er så gjestfri og så personlig i serveringen at det nesten føles frekt å analysere arbeidet hun legger ned på hver tallerken . 
For som hun sier det selv : 
– Jeg har jobbet hardt for det her . 
Anita har hele tiden en fot i luften , og traver raskt gjennom det fulle lokalet , med en imponerende ro for en som både lager mat , serverer og fremdeles har tid til å slå av en prat med nye naboer . 
Damsgårdstuene har kun åpent to ettermiddager i uken . 
Torsdag og søndag . 
Mye tyder på at det er marked for mer , for når vi ankommer ved åpning er det allerede fullt . 
Her er det lurt å bestille bord . 
To servitører i mørk uniform kommer fykende forbi oss med noen enorme lammeskanker . 
Dampen står i luften bak dem . 
Det blir raskt tydelig vi ikke kommer til å gå sultne . 
For selv om menyen er liten , og kun består av hovedretter og desserter , er rettene massive . 
Spisekartet består av høstlige tradisjonsretter som indrefilet av hjort , raspeballer og bacalao . 
Tavlen på veggen lokker med noen ekstra spesialiteter . 
I dag med en forsmak på julen , med lutefisk , ribbe og pinnekjøtt . 
Det er det vanskelig å motstå . 
Pinnekjøttet fra Brakstad ligger som et fjell , omringet av kålrotstappe , tre små poteter , og en krukke med sjy . 
Kjøttet varierer mellom å være litt tørt og svært saftig . 
Det er mildt på smak og har godt integrert fett . 
Rotmosen har litt for mye salt og pepper , og overdøver til dels kjøttet . 
Svineribben serveres som tre store stykker , med deilig sprø svor og en rik , smørfylt brun saus som løfter kjøttet . 
Ribben serveres enkelt og klassisk sammen med kokte gulrøtter , surkål og poteter . 
– Har dere lyst på dessert ? 
Har dere det ? spør servitøren mens hun rydder av fatene for oss . 
– For da burde dere prøve sjokoladefondanten . 
Den er helt fantastisk . 
Den tar litt tid , men den blir sprø utenpå og smeltende inni . 
Litt senere renner det rykende varm sjokolade ned av fondant-kanten , og ut på tallerkenen , der den blander seg med hjemmelaget vaniljeis og bringebærsaus . 
Pynten av druer og mintblad er lettvint dekorasjon og har ingen hensikt med tanke på smaken . 
De kan retten klare seg uten , for som lovet har sjokoladen en fantastisk dyp kakaosmak . 
Arnes karamellpudding er også hjemmelaget , som nesten alt annet her . 
Den er deilig rik på smak med et godt samspill mellom nesten svidd karamell i bunnen og smaken av søt vanilje . 
Et sprøtt sukkerlokk gir variasjon i teksturen . 
På toppen ligger en kule av luftig krem , tykk som pisket smør og med en smak like mild som filterkaffen vi får servert . 
Også den kommer i rause mengder . 
Vi får en hel kanne med traktekaffe på bordet . 
Den litt lave temperaturen og litt bitre ettersmaker tyder på at den har stått en stund på kannen . 
Det skjer store endringer på Damsgård for tiden . 
Med ny bro , nye blokker og nye butikker . 
Men noen ting er fremdeles ved det gamle . 
Heldigvis . 
For Anitas snurrige spiseri bevarer sjelen blant det moderne . 
Her får du kjapp og årvåken servering av tradisjonsmat , i Damsgårdstuenes egne rustikke stil . 
Herlig hjemme-restaurant 
Søtt+Salt har ikke drevet restaurant siden 2012 . 
Nå gir de deg følelsen av å være på restaurant hjemme . 
Noen helger vil jeg bare være hjemme . 
Sno meg inn i et teppe med Netflix-maraton og vite at det ikke finnes noen forpliktelser før mandagen står for tur . 
Andre helger er fylt med avtaler , bursdager , dugnader og gjøremål . 
Mat må man ha uansett . 
Og når det først er helg vil man jo ha noe ekstra godt . 
Mat for to-konseptet til Søtt+Salt gir deg restaurantopplevelsen rett hjem i stuen , uten at det koster deg verken tid eller energi . 
Dyrt er det heller ikke . 
Konseptet er såre enkelt . 
Hver fredag og lørdag kan du hente en pose med ferdiglaget mat , kokt fra bunnen av , fra fem ulike hentepunkter i Bergen . 
Maten må bestilles innen torsdag kl. 12 , samme uke . 
Hvilke retter som står på menyen annonseres på hjemmesiden , hvor man bestiller og betaler for maten . 
Menyen består av deleretter som serveres på samme tid , og innholdet fornyes hver uke . 
Testuken består middagen av lam , blåskjell , grønnsaker , to salater , et hjemmelaget brød , dressing og smør . 
En boks med dessert hører selvfølgelig også med , en tykk og fyldig tiramisu dekket av grove sjokoladebiter . 
Alle rettene er elegant dandert med garnityr . 
Min eneste oppgave er tilsynelatende å sette lammet i ovnen og helle meg et glass vin mens jeg venter på at kjøttet blir varmt . 
Etter nøyaktig 15 minutter løfter jeg den rykende gryten ut av ovnen , og setter den på bordet ved de andre rettene . 
I en av småskålene ligger det spenstige blåskjell med sommerkål og safran . 
De smaker deilig friskt av hav med en dillkvast på toppen . 
Dette er den eneste av de fem rettene som ikke passer helt inn i samspill med de andre . 
Det gjør den ypperlig til forrett . 
Det breserte lammebrystet er mørt , og nesten helt uten krydder . 
Kun litt pepper er tilsatt for å forsterke de allerede markante smakene i det fettrike og saftfulle kjøttet . 
Kjøttet strimler seg fra hverandre bare du ser på det . 
Sammen med rosenkålblader og røde og gule beter er dette en rett du fint kunne ha spist alene . 
Det eneste jeg savner er litt større biter av rosenkål , for de tynne bladene gir lite smak . 
I de andre småskålene på bordet finnes det litt av hvert å velge mellom . 
Ratatouillen er klassisk med paprika , tomater og squash . 
Den smaker litt bittert av urter som kan minne om oregano . 
Retten er velsmakende , men jeg angrer på at jeg ikke varmet den sammen med lammet . 
Det hadde gjort opplevelsen av retten bedre . 
I skålen ved siden av finnes en salat med risoni , en pastatype som er formet som ris . 
Dette er også en kaldrett , med karse , sjalottløk og paprika . 
Den har en syrlig og lett smak , og passer nydelig sammen med den runde og fete lammesmaken . 
I posen er det mange retter som beveger seg i ulike retninger . 
Noe er søtt , og noe er salt . 
Det gir en balanse i smaksbildet og gjør måltidet spennende . 
Salaten av rucola og parmesan er laget med en ferskost som bidrar med både urter , variasjon og fuktighet . 
Flakene av parmesan er store og ikke raspet . 
Slik gir de mye smak . 
Det samme gjør krutongene . 
De er lagt i en egen boks for å beholde sprøheten , og smaker salt og fett som et godt potetgull . 
Det er kun to elementer som bryter idyllen . 
For brødet er tørt , og sesam-humusen smaker intenst røkt , nesten mot svidd gummi . 
Rettene ser for øvrig så vakre og hjemmelagde ut at du kan lett komme unna med det om du skryter på deg å ha laget maten selv . 
Ingen vil kunne gjette at denne maten lå i bokser for få minutter siden . 
I 2012 stengte Søtt+Salt restauranten på Hotel Norge . 
Siden da har Frode Alræk og Fredrik Herud Sørensen fokusert driften rundt kantiner , kurs og selskapsservering . 
Med mat for to kan du nå gjenoppleve Søtt+Salt på privaten . 
Og godt er det . 
For teamet vet hvordan de skal få Bergen til å smake bedre . 
Om ikke på en restaurant , så der du drives best . 
Hjemme , på hytten eller på besøk hos venner . 
Dekket for date 
Restauranten Trancher serverer kun én hovedrett : 
Saftig biff , med utmerket service på siden . 
Etter Bergens tørreste og vakreste høst på 75 år , er regnet tilbake . 
Det pisker mot rutene av Tranchers nye lokale , vis-à-vis kinoen i Magnus Barfots gate . 
Dette er Tranchers tredje avdeling , og den første utenfor Oslo . 
Det intime lokalet strekker seg over to etasjer . 
I kjelleren er det et lite toalett og en kubås fylt med vinflasker . 
Det er oppe på galleriet magien skjer , blant smijernslykter , trelamper og en elegant lysekrone . 
Det rustikke lokalet er bygget av murstein og grove treplanker . 
Her flakker det romantisk i stearinlys og lykter mellom bordene , mens det siver en høstlig blanding av Sade , 90-tallsrock og indiepop ut av høyttalerne . 
Det er kaldt ute , men her inne er det lunt og hyggelig . 
Trancher spesialiserer seg på entrecôte , og er en renspikket biffrestaurant . 
Navnet kommer fra den franske betegnelsen for å skjære opp kjøtt . 
Du kan velge mellom tre forretter , ulike tilbehør til kjøttet og tre desserter . 
Det er et lite utvalg , men med stor nok variasjon til at det ikke oppleves som begrenset . 
På det oransje fatet mitt ligger en fargerik rett av tynnskåret kamskjell laget på asiatisk vis , svømmende i mangosaus og dekket med ingefær , chili , lime og hakkede korianderblader . 
Retten foie gras terrine på andre siden av bordet er laget med en portvinssaus , syrlige epler , hasselnøtter og knasende toast . 
Det smaker virkelig godt . 
Spesielt siden servitøren nekter å la oss smake retten uten en slurk av en søt auslese-vin . 
Kjøttet Trancher spesialiserer seg på er nakkestykker fra Prima Jæren som tilberedes over lang tid på lav temperatur . 
Kjøttstykkene skjæres deretter opp i tre størrelser : liten på rundt 150 gram , medium på ca. 200 gram , og stor på rundt 280 gram . 
Stekegraden anbefales på medium , fordi det gir en saftig entrecôte med en myk konsistens . 
Kjøttet er nesten uten motstand og smelter i munnen . 
Smakene er rene med kun et hint av de ferske persillebladene . 
Flere ganger i løpet av kvelden glimter servitøren til når han uoppfordret anbefaler smakskombinasjoner vi kanskje ikke ville ha valgt selv . 
Når jeg ikke klarer å bestemme meg for hvilken saus jeg skal velge mellom bearnés og rødvinssjy , gjør han det enkelt . 
– Jeg tar med én av hver til deg . 
Bearnésen er nemlig helt klart best til pommes frites , mens rødvinssjyen er best til kjøttet . 
Det oppleves raust og hyggelig når sausene er inkludert i prisen for kjøttet . 
En venn av meg definerer god service som at du får mer enn hva du forventer . 
Det er en fin beskrivelse for oppvartningen vi får hos Trancher , av en servitør som hele tiden gir det lille ekstra . 
To ganger blir jeg sittende litt alene . 
Da kommer han bort for å fortelle om bakgrunnen til produktene . 
Da vi bestemmer oss for å prøve ostetallerkenen med tre franske oster , mener han det blir best med en smak av suternes , og henter nok en gang en liten smak , selv om vi ikke ber om det . 
Tannpirkerne settes på bordet idet siste bit av biffen svelges unna . 
Servicen er omtenksom helt til siste slutt når døren åpnes på vei ut etter to desserter av mørk sjokolademousse med bær og en enkel crème brûlée . 
Det har skjedd en endring i Neumannsgate . 
Der kebab og smågodt har regjert , kommer det nå flere og flere restauranter . 
Det er perfekt når du skal på date . 
For middag og kino hører sammen som hånd i hanske . 
Hos Trancher er det romantisk stemning , saftig biff og god service . 
Her kommer det til å bli fullt . 
Glimrende hverdagsmat på Colonialen 
Raffinerte husmannsretter og kunnskapsrik service gjør besøket på Litteraturhuset til en fantastisk opplevelse . 
Når vi kommer til Litteraturhuset stiger vi først inn i den lyse og uformelle kafeen . 
Her serverer Colonialen egg og müsli til frokost , kalvelever , supper og sandwicher til lunsj og uformelle middagsretter . 
Det er lite som tyder på at det finnes et lokale til . 
Men når vi kommer forbi den lange disken og runder hjørnet ved kjøkkenet , åpner det seg enda et rom . 
Her serveres det kun middag . 
Colonialen har et øye for detaljer , både når det kommer til mat og til interiør . 
Den unike , minimalistiske , nordiske stilen strekker seg som et blodsbånd mellom alle deres seks avdelinger . 
Stilen markerer tydelig at til tross for ulike konsept , stammer alle avdelingene fra samme familie . 
Familien til Ken Petter Skorge-Kristiansen og Laila Skorge . 
I restauranten står firkantede bord tett i tett . 
Lokalet er luftig , med veggdekkende vinduer . 
Metallsprossene på rutene gir en passende innramming av brosteinen og smuget med graffiti-kunstverket av Otto med sykkelen . 
Bordene er dekket med en symbolsk hvit duk laget av tykk papp , som understreker det uformelle konseptet . 
Menyen serveres på solide treplater og åpner med tre typer snacks : østers , parmaskinke og beter med chèvre . 
Vi bestiller tre østers på deling . 
Den høflige servitøren tar bestillingen og fordufter inn på kjøkkenet . 
Etter et par sekunder kommer han løpende tilbake . 
Kjøkkenet er tomme for østers . 
Siden han ikke anbefaler noe annet , går vi rett på forrettene . 
Det angrer vi ikke på . 
Det knallrosa oksekjøttet er blandet sammen med bladpersille , salt og pepper , og formet som en sirkel . 
Oksetartaren er omkranset av syrlige tilbehør . 
På fatet ligger det små sylteagurker , syltede rødbeter , kapers , syltet sjalottløk , og sprø surdeigstoast sammen med en majones laget på benmarg . 
På toppen av kjøttet dupper eggeplommen i et halvt eggeskall . 
Retten er hele tiden i endring ved at jeg kan veksle mellom tilbehøret . 
Dette er en av de beste tartarrettene jeg har smakt . 
Både den og forretten av kongekrabbe med gremolata , leverer over forventningene . 
Pastaen som kommer til , er finstemt og saftig , dynket i purresmør . 
To trinn opp fra der vi sitter , jobber kokkene bak et vindu med utsikt ut over hele restauranten . 
Bak krukker med krydder , syltede oliven , remser av tørket hvitløk og panner , er kjøkkenet i full sving med det som skal bli våre to hovedretter , bresert okse og coq au vin . 
Mens grytene putrer kommer servitøren for å diskutere drikken . 
Han har én liste for viner på glass , én for flaskeutvalg og én for øl . 
Drikke-anbefalingene vi får er personlige , og kommer fra et genuint engasjement . 
Jeg skulle ønske han hadde presentert maten på samme måte , for menyen er sparsom med detaljer . 
Jeg skulle også ønske at han fortalte at det fantes en egen meny med dagens treretter . 
Hadde det ikke vært for at vi overhørte samtalen på bordet ved siden av , ville vi aldri fått vite at den fantes . 
Den breserte oksen er mør og saftig . 
Som forventet faller kjøttet fra hverandre , før det synker ned i en tykk risotto milanese , laget med safran og dekket av et ost . 
To biter med margben serveres rykende på toppen av kjøttet . 
Denne retten er mektig . 
Det er ikke kyllinggryten coq au vin . 
Den er veldig mager . 
Kyllingen har lite kjøtt på både lår og vinge . 
Det gjør retten vanskelig å spise og litt ubalansert i forhold til baconmengden . 
Hver dag serveres det en rimelig middagsrett i brasseriet fra 15.00 - 17.00 . 
På vinkartet finnes en grappa laget på Barolo fra 1985 . 
Colonialen favner bredt på tvers av prisklasser og kan tilfredsstille de fleste , med glimrende hverdagsmat fra inn- og utland . 
Basal bistro Hos Pascal Mat & Vin får du enkel men velsmakende bistromat , servert av hyggelige servitører . 
Men vinen kan de lite om , og prisene er høye . 
I flere tiår har kunst- og kulturhotellet Neptun vært kjent for sine to franske restauranter : 
Den gastronomiske restauranten Lucullus med hvite duker , og den mer hverdagslige bistroen Pascal Mat & Vin . 
Når Lucullus nå har stengt dørene for vanlig restaurantdrift , står Pascal igjen alene som det gastronomiske alibiet for Scandic Neptun . 
De intime lokalene i front av hotellet har utsikt til både Berstadhuset og et urbant trafikk-liv . 
Det kan virke som de store vinduene gjør rommet vanskelig å varme opp , men visuelt tar de inn det pulserende livet utenfra og gjør det lune lokalet åpent og levende . 
Tapeten på veggene er mørkegrå med store lyse blomster . 
Den er krevende og litt utdatert . 
Sammen med stripete sofaer og store , brune lamper skaper den en uformell atmosfære . 
Maten har en tydelig fransk grunnprofil , med norske , lokale ingredienser og en internasjonal tvist . 
På menyen finner du stekte kyllingbryst med risotto og bakt kveite med urtecrust . 
Forretten av taskekrabbe har en asiatisk vri med hele korianderblader og sprø vårruller . 
En skje med gulrotpuré danner fundamentet for retten , og trekker en linje mellom krabbekreasjonene og de tre syrlige tomatformene , som er skummet , syltet og soltørket . 
Retten er sprikende og ikke helt i harmoni . 
Forretten av oksehale og and er derimot godt sammensatt av knasende teksturer og en smeltende varme . 
Oksehalen serveres som en fritert terrine på et lunt steinfat . 
På siden hviler en feit og myk andelever . 
Pureen av brent løk har en dyp bitterhet og en fylde som drar i samme retning som kjøttet . 
Syltet sjalottløk bidrar med noe friskt . 
Her er det kun vinen som forstyrrer de balanserte smakene . 
Servitøren vår er hyggelig og imøtekommende , men ustø når det kommer til vinen . 
Først anbefaler han en lett rødvin til oksehalen . 
Så , et par sekunder senere , kommer han tilbake med en fyldig og fruktig chardonnay i stedet . 
Til krabben anbefaler han en riesling fra Alsace . 
Det er ingen av forslagene som treffer . 
Heller ikke Chablisen som anbefales til dagens fisk av lange , passer . 
Fra en restaurant med vin i navnet forventer man mer . 
Til hovedretten av lam kommer vi endelig i mål med en passende vin . 
En spansk Rioja med middels tanniner og mørke bær klaffer godt med den markante smaken i kjøttet . 
Stykkene av lammerygg er saftige og serveres med potetpuré , stekt grønnkål og ulike former av fargerike beter . 
Dette er en klassisk vinner , med rene høstsmaker . 
De krøllete menyene beskriver innholdet kort med enkle ord . 
Som sjokolade . 
Det viser seg å være kort for sjokoladekake med sjokolademousse på toppen . 
Kaken er mektig , og serveres med intense sukker-lagrede kirsebær , en fløtemyk , hjemmelaget vaniljeis , ferske bær og mynte . 
Créme brûléen er også mektig , med rike smaker av eggeplomme og vanilje . 
Den serveres med samme tilbehør som til sjokoladen . 
Dessertene er enkle og velsmakende i store porsjoner – som man forventer av en bistro . 
Men både utvalget og utformingen er forutsigbart og kjedelig . 
Pascal Mat & Vin er en del av det kulinariske nettverket Smak av kysten , sammen med sterke aktører som Bekkjarvik Gjestgiveri , Colonialen og Solstrand . 
At restauranten og hotellet velger å fremheve hotell-burgeren på menyen , heller enn restaurantens særegenhet synes jeg er et rart valg . 
For bortsett fra dessertene , er maten på Pascal av god kvalitet . 
Det er først og fremst kunnskapen om vin til mat , og effektiviseringen av servicen som er restaurantens største utfordringer . 
Sprø pizza , mangelfull service 
Med smakfull pizza og god hamburger blåser Clarion-hotellet nytt liv i restaurantlokalet på Torgallmenningen 13 . 
Det er servicen det skorter på . 
Man kan ikke spare seg til suksess , er det noe som heter . 
Det gjelder for restauranter på linje med alle andre . 
Har man for få servitører på jobb og ventetiden blir like lang som i kveld , er sannsynligheten stor for at gjestene ikke kommer tilbake . 
La oss håpe det ikke skjer for No. 13 . 
For pizzaen deres er sprø og god . 
Og burgeren lages på smakfullt kjøtt . 
Det veier delvis opp for langtekkelig bevertning . 
Restaurant No. 13. er plassert på gateplan på Torgallmenningen . 
Gjennom den elegante fasaden med høye vinduer , tar utsikten pulsen på hjertet av Bergen . 
Som en del av Nordic Choice-kjeden er ikke rommet redd for store uttrykk . 
I taket lyser et hundre år gammelt fargesprakende glassbilde med blomstrende motiv . 
Det veggdekkende maleriet av Anna Karenina er det angivelig de filminteresserte eierne av bygget som står bak . 
Uttrykket er både unikt og moderne . 
Men lokalet oppleves likevel litt hult . 
Kanskje fordi underetasjen står tom . 
Dette er langt ifra en kreativ fusjon : 
Fra bordene skuler sultne turister etter fatene med lengselsfulle blikk . 
Det er et internasjonalt klientell her i kveld . 
Det høres . 
Dette kan tyde på at de fleste som bruker restauranten er gjester som bor på hotellet . 
Menyen er kort og kan enkelt oppsummeres med tre retter : 
Pizza , hamburgere og salater . 
I tillegg finnes det et knippe sideretter , med små elementer som skiller dem fra et standard tilbehør . 
Over løkringene er det dryppet en søt , tykk dressing . 
Korianderbladene gir dem en asiatisk tvist . 
Ovnsbakte grønnsaker viser seg å være potetbåter krydret med røkt paprika og en frisk dressing på siden . 
Dette er No. 13. sin versjon av frites . 
Smaksmessig er de et godt , mindre salt alternativ , men båtene burde vært sprø . 
Hamburgeren , The New Yorker , består av to små kjøttpucker på 90 gram hver . 
De er tykke og har tydelige smaker med mye salt og pepper . 
Innsiden av brødet er dekket med trøffelmajones , røkt cheddar og manchego . 
Ellers er det kun isbergsalat og syltet rødløk som pryder burgeren . 
Smakene er rene . 
Toppen av brødet er dynket i svarte og lyse sesamfrø som gir en rund , nøtteaktig smak til burgeren . 
Skal være eksklusiv , men : 
Av fire pizza-varianter er to av dem vegetar . 
En serveres med hummer . 
Av ren nysgjerrighet , og et snev av frykt for om vi har drept en hummer uten grunn , går jeg for den siste . 
Dette er menyens dyreste pizza . 
Om den er verdt det ? 
Det kan diskuteres . 
Men den er god . 
Virkelig god . 
For den hvite pizzaen har en herlig tynn bunn , en passelig mengde ost . 
Den er toppet med pinjekjerner , ruccola og saftig hummer . 
På siden serveres en halv grillet sitron , noe som gir retten et lett og friskt preg . 
Pizzaen er neddempet , men smakfull . 
Noe av det første vi ble lovet av vår blide , men stressede servitør , var vann . 
Så kom vinen , som for øvrig var veldig varm , og vi ble igjen lovet vann . 
Det samme skjedde da maten kom . 
Vi ble igjen lovet vann . 
Og lenge ble vi sittende i håpet om at alle gode ting var tre , men vannet kom aldri . 
Les også : 
Nederst på menyen bes det om at maten bestilles i baren . 
Men ordrene tas likevel ved bordene . 
Det er en hyggelig overraskelse , som oppleves riktig , men det er også antakelig grunnen til at de to servitørene ikke rekker rundt . 
Restauranten som kun har vært åpen en kort stund leter fremdeles etter sin form , både når det gjelder serveringsform og meny . 
Retten ostekake med is av sitronverbena klinger kreativt , men er en rett uten harmonerende smaker og med en is som har skilt seg i to . 
Den nyåpnede restauranten driftes av hotellet selv , og søker seg mot det vante og det trygge med en kort meny av kjente retter . 
Det fungerer godt , men denne kvelden er ventetiden er for lang og kunnskapsnivået om drikken for lav . 
Enkel fusjon 
Etter noen måneder i drift har Fusion endelig funnet sitt konsept . 
Det er lite fusjonerende . 
Heller ikke revolusjonerende . 
Men hovedrettene er velsmakende . 
Fusion er navnet på den nye avdelingen til Ruccola , hverdagsitalieneren i Vetrlidsallmenningen . 
Restauranten ligger relativt usynlig til på Engen , vegg i vegg med whisky-baren The tasting room . 
Konseptet er nytt , med franske vibber , men maten har mange likhetstrekk med søsterrestauranten . 
Hovedmenyen er fremdeles italiensk . 
Første side av menyen er viet til crêpes . 
Fransk hurtigmat . 
Crêpes er tynnere enn de tradisjonelle norske pannekakene . 
Her er de fylt med alt fra sukker til krem . 
Fra epler til sjokolade . 
Galette er en versjon som tradisjonelt lages med bokhvete . 
Den fylles ofte med mer salte ingredienser , som smeltet ost , egg eller skinke . 
Hos Fusion får du servert begge deler . 
Bak meg er veggene dekorerte med japanske tegn og skulpturer . 
Rester av en feilslått fusjon . 
For til å begynne med serverte Fusion sushi . 
Det eneste japanske som er igjen nå er veggpynten . 
Herfra og ut er det Sør-Europa som gjelder . 
En god idé . 
For italiensk og fransk mattradisjon har tross alt mer til felles enn hva japansk har med noen av dem . 
Det gir menyen et mer samlet uttrykk . 
Men noen fusjon er det ikke . 
Menyen er fremdeles separert i to deler . 
Skal være eksklusiv , men : 
En representant for den italienske siden er Fusions antipasti misto , som kort kan oversettes med miksede forretter . 
På fatet ligger det fire spekepølser . 
Tre av dem er salami-varianter med varierende krydder og smak . 
Den siste er en tykk skinke som er litt plastikk-aktig i teksturen . 
Salaten i midten har brune merker , og ligger sammen med en slapp tomat og noen skiver av rødløk som allerede er visne . 
Det lover ikke godt for resten av måltidet . 
Heldigvis briljerer brødet , med en søt smak av korn , og sprø , ristede solsikkekjerner . 
Det stiller sulten i vente på neste rett . 
Et stekt andebryst serveres med stekte amandinepoteter , grillede gulrøtter og brokkoli , og en dyp saus laget på tørkede aprikoser . 
Kjøttet er mørt innvendig , men litt tørt i kantene . 
Smakene harmonerer , de er tydelige og akkurat passe salte . 
Sausen er rik og søt og gir retten en særegen identitet . 
At oksefileten har samme tilbehør som anden , er en enkel og lite kreativ løsning fra kjøkkenets side . 
Det virker uinspirert . 
Men det er fremdeles en god hovedrett , for oksefileten er perfekt stekt . 
Den har et sprøtt ytre og en smeltende innside . 
Smaken av grillen er tydelig og markant uten å dominere . 
Sausen med hele pepperkorn er kraftig nok til å fungere sammen med den brente smaken , og binder tilbehøret sammen . 
Gjenoppsto med nye eiere : 
Inn døren kommer det ene paret etter det andre . 
Servitøren møter de fleste . 
Men til tross for at flere av bordene er reservert på forhånd er restauranten for lavt bemannet . 
Med ni bord på vår ene servitør , går serveringen altfor trått . 
Hver rett tar en time . 
I fransk ånd avslutter vi måltidet med to typer crêpes av den søte typen . 
En med nutella og banan . 
Den andre , crêpes pomme , er fylt med epler og kanel . 
Begge serveres med en kule vaniljeis på toppen . 
Som sjokoladeelsker kunne jeg gjerne tenkt meg mer nutella mellom bananene . 
Pannekakene er mektige og store , som servitøren så pent advarer oss om , men så sant man ikke går for pasta er det fint plass til en hovedrett først . 
Forskjellen mellom Ruccola og Fusion er grovt sett at pizza er byttet ut med crêpes . 
Ellers er variasjonene små . 
Den hjemmelagde raviolien er 20 kr rimeligere på Fusion . 
Dessuten har de and på menyen . 
Det får du ikke hos søsterrestauranten . 
Sett bort ifra forretten , er maten velsmakende . 
Men dette er langt ifra en kreativ fusjon . 
Lite luksuriøst Soya skal ha eksklusiv asiatisk mat , men serverer ferdiglagde dumplings fra frysedisken , og har fat med hvite skår . 
Finnegårdsgaten 6 Meny : 
Middagsservering . 
À la carte eller delemeny Profil : 
Internasjonalt med hovedvekt på kinesisk 
Pris : 
Forretter , 69— 149 kr . 
Hovedretter , 168- 298 kr . 
Dessert , 95- 125 kr . 
Delemeny , 545 kr . 
Kort oppsummert : 
Høye ambisjoner , lavt servicenivå . 
Soya er et av stedene jeg har gledet meg til å besøke . 
Restauranten som gjemmer seg bak Kjøttbasaren markedsfører seg selv med en eksklusiv asiatisk profil . 
Som en restaurant med autentisk , moderne , kinesisk kvalitetsmat . 
Bare tanken får meg til å drømme om saftige dim sum til lyden av klingende bronseklokker . 
Til å begynne med ser det ut til at forventningene skal innfris . 
For lokalet er stilig og moderne . 
Veggene er svarte med lyssatte vaser og skulpturer , stolene trukket i turkis velur . 
Det ser elegant ut . 
Alt bortsett fra baren , vel å merke . 
Den jodler høyfjellshotell mer enn moderne kjøkken . 
Men om kvelden lyser den opp og gir rommet glød . 
Interiøret bygger opp til en behagelig atmosfære . 
Les også : 
Servicen begynner effektivt . 
Jeg blir møtt i døren , og i løpet av få minutter er menyer , vannglass og drikkebestilling på plass . 
Men så setter servitøren seg ned på nabobordet sammen med en av de andre ansatte . 
Etter det går det nedover . 
De to ansatte ler høylytt , viser hverandre bilder på mobilen og lager alene mer støy i lokalet enn de øvrige 30 gjestene . 
Deling av mat og matopplevelser har vært veldig i vinden de siste årene , og Soya viker heller ikke unna trenden . 
Ifølge menyen er mat et viktig sosialt bindeledd i Kina , der måltidet er ment å deles i fellesskap med andre . 
Derfor har de en egen delemeny på spisekartet . 
Måltidet åpnes med fire typer dim sum og en saftig aromatisk sauvignon blanc fra New Zealand . 
Ha kow , Wonton og Goyza er navnene på de tre små dumpling-pakkene som ligger i bambus-damperen foran oss . 
De er fylt med reker , andekjøtt og kylling . 
To av dem er dampet , én av dem fritert . 
Den første er myk og smakløs , den andre er i overkant sprø . 
På forespørsel om hvordan de lages , trekker servitøren litt på svaret . 
Hun ser nesten litt ukomfortabel ut . 
Det viser seg at to av dumplingene er kjøpt i en butikk i Bergen , frosne og dampet opp på kjøkkenet . 
Kun den siste lager de selv . 
For en restaurant som fremhever kvalitet som et av sine viktigste prinsipp oppleves svaret vi får som et tillitsbrudd . 
Selv om masseprodusert dim sum blir mer og mer vanlig på grunn av tidsbruk og arbeidskraft , betyr det ikke at dette er riktig vei å gå for en restaurant som vil være eksklusiv . 
Ved siden av de tre dumplingene serveres det en skål med marinerte små svineribber . 
Ribbene er saftige og sprø på samme tid . 
Sterke nok til at det svir litt på leppene . 
Svinekjøttet er godt tilberedt og smakfullt . 
Det er også Pekinganden som serveres som rett nummer to . 
Den serveres med sliketynne pannekaker , hoisin-saus og strimlede grønnsaker , i rause porsjoner . 
Men presentasjonen dras ned av et slitent servise . 
Samtlige av de limegrønne tallerkenene har hvite skår på alle kanter . 
De burde for lengst ha vært byttet ut . 
Tegnene på manglende detalj-fokus er gjennomgående i hele måltidet . 
Nye retter settes på sølete bord . 
Det blir aldri tatt ny drikkebestilling eller hentet nytt vann . 
Vi får ikke nye fat til neste rett . 
Servitørene løper i trappene og sukker når de går forbi . 
Les også : 
Daglig leder for Soya er oppført med tilsvarende rolle for fire andre selskaper . 
Om det er dette som gjør at gjennomføringen ikke samsvarer med ambisjonene , er vanskelig å si . 
Men opplevelsen av kvelden er alt annet enn luksuriøs . 
For selv om de påfølgende rettene av pepperbiff , tigerreker og sjokolademousse er velsmakende , overskygges serveringen av en likegyldighet til maten og til konseptet . 
Det er lite eksklusivt med krystallisert is , samme garnityr til tre av rettene , og en applauderende kollega når servitøren klarer å presentere ingrediensene i maten som serveres . 
Nypotet 
Med nye eiere og nytt personale har Potetkjelleren gjenoppstått med folkelig hverdagsgourmet . 
Det oppussede lokalet er strøkent . 
Nå er det menyen som trenger rydding . 
Meny : 
À la carte . 
Lunsj og middag 
Profil : 
Norsk hverdagsgourmet 
Pris : 
Forretter 135–145 kr , Potetvalg 30–40 kr , Hovedretter 325 kr , Desserter 145 kr . 
Kort oppsummert : 
Norsk tradisjonsmat med utradisjonelle smakskombinasjoner . 
Det er ikke så lett å finne Potetkjelleren , med mindre du vet hva du leter etter ( den ligger i Kong Oscars gate 1A ) . 
Men det er det mange som gjør , for restauranten har et godt rykte . 
I 2010 ble Potetkjelleren kåret til Bergens beste restaurant av BTs lesere . 
I 2011 også . 
Og 2012 . 
I begynnelsen av 2016 ble restauranten slått konkurs . 
Nå har de nye eierne bak selskapet Vin & Medisin AS gjort Potetkjelleren til sin egen . 
De ærverdige kjellerlokalene er nyoppussede , men bevart med detaljer som gir rommet sjel . 
Som de gamle trestolene og de bratte skeive steintrappene . 
Her er det lavt under taket , dunkel belysning og litt kaldt før lokalet fylles opp med gjester . 
Det er duket for en romantisk kveld . 
Men privat blir den ikke . 
For mellom de tette bordene mangler det musikk . 
Les også : 
- Vi starter ikke en ny restaurant , vi viderefører en tradisjonsrik restaurant , fortalte eierne til Askøyværingen ved overtakelsen . 
Det er bare delvis sant . 
For noen endringer er det . 
Den gamle syvretteren er for eksempel ute . 
Nå er det enkeltretter som gjelder . 
Og konseptet er dreiet i en mer folkelig retning . 
Mens vi leser oss igjennom menyen , får vi anbefalt en cava fra Castillo Perelada som aperitiff . 
Den er tørr , med et tydelig preg av epler . 
Smaksbildet er flatt , men vinen gir en god start mens vi venter på våre første retter : 
Krabbekjøtt fra Hitra , servert med avokadoiskrem og en potet— og blåskjellsuppe . 
På fatet foran meg står en forseggjort kreasjon av krabbekjøtt , maiskorn , sherrytomater , reddikskiver og avokado-is . 
Krabbekjøttet er finmalt . 
Finere enn det vanligvis er når det plukkes rett fra skallet . 
Det , sammen med den tamme smaken gir et skuffende førsteinntrykk . 
Dette blir en merkelig rett , med smakskombinasjoner som ikke treffer tonen . 
De røkte maiskornene er veldig dominerende , samtidig som den kalde avokadoisen kjøler ned ganen og dekker over krabben . 
Heller ikke suppen av poteter og blåskjell er helt i harmoni . 
Bitene av brent rødløk og erte-spirer er bitre mot potetene , søtpotetene og blåskjellene . 
Les også : 
Selv om måltidet begynner dårlig , tar det seg gradvis opp . 
Ytrefilet av hjort og bresert okse-kjake er begge smakfulle hovedretter , men også her kommer kjøkkenet med noen kreative , uventede kombinasjoner . 
Ikke alle er like vellykkede . 
Å servere rotgrønnsaker med røttene på , er en av dem . 
De små tynne skivene av kalve-kjøtt til oksekjaken er et annet . 
Hjorten serveres med posjert pære , strimler av brunost , sjokoladesaus og bresert rødkål , tilberedt med en solid mengde kanel . 
Det er mye søtt på en gang . 
Rødkålen kunne med fordel ha vært friskere . 
Strimlene av brunost er lite forseggjorte og ser mest ut som den er tatt med for turistenes del . 
Potetkjelleren bygger opp under navnet med en egen potetmeny . 
Du kan velge mellom seks ulike potet-tilbehør , og alle har oppførte anbefalinger til . 
Pepperrot og potetpuré et viser seg å være en fløyelsmyk , salt , og flott kombinasjon til både oksekjaken og hjorten . 
Servicen på Potetkjelleren er god . 
Én av fulltrefferne den kunnskapsrike og hyggelige servitøren vår drar frem , er kombinasjonen mellom Potetkjellerens egen vri på tilslørte bonde— piker , og dessertsideren Iseple fra Egge gård . 
Her møtes tørkede epleskiver , bakte epler og eplekrem , flytende epler i glasset . 
Dette er måltidets høydepunkt . 
Den nye kjøkkensjefen har tatt noen vågale valg . 
Sjokoladeterte med jordskokk og bringebær er én av dem som fungerer godt . 
Men i flere av rettene er det for mange konkurrerende smaker . 
Noen ganger er det faktisk slik at det enkle er det beste . 
Nykommer prøver på for mye 
I Øvregaten , Bergens eldste gate , har det åpnet en ny restaurant . 
Tasty Restaurant lokker med både italiensk og thai . 
Det er å gape over en verdensdel for mye . 
Øvregaten 14 Meny : 
Italiensk , thailandsk og sushi 
Profil : 
Hverdagsrestaurant . 
Lunsj , middag og mat til å ta med . 
Pris : 
Forretter , 45 - 105 kr . 
Hovedretter , 99 - 289 kr . Maki , 75 - 99 kr . 
Kort oppsummert : 
Halvveis italiensk , halvveis thailandsk . 
En god restaurant trenger ikke å være eksklusiv . 
Den trenger ikke å være pen en gang . 
Men maten må være god , og du må føle deg velkommen . 
En av mine favorittrestauranter er en liten indisk kafé midt på Grønlands torg i Oslo . 
Her får du hjemmelaget indisk til 69 kr . 
Lokalet er falleferdig og det er like før du får taket i hodet , men maten er rik og upretensiøs , akkurat som min indiske bestemor ville laget den . 
Hos Tasty går opplevelsen motsatt vei . 
Lokalene er trivelige , med friske orkideer i de store vinduskarmene . 
Møblene ser nye ut . 
Og på veggene henger det pene svart-hvitt bilder som minner om hvor vakkert det er i både Italia og Thailand . 
Men mat og service står ikke i stil . 
En måned etter åpning avslører de flekkete menyene allerede forfall . 
Flere av rettene er strøket over med penn . 
Lukten av fukt og luftrenser gir en følelse av at man forsøker å dekke over noe . 
Les også : 
Tasty har to menyer . 
Én tosiders meny med italienske retter . 
Én tosiders med mat fra Thailand og japansk sushi . 
Det er enormt mange retter å velge mellom , ikke rart at flere er tatt av menyen allerede . 
Det er en umulig oppgave å skulle ha en fornuftig sirkulasjon på så mange ingredienser . 
Vårrullene er rykende varme , sprø og velsmakende , med rotgrønnsaker og glassnudler . 
De serveres to og to , uten tilbehør eller garnityr , liggende i en hvit porselensskål med et plastbeger sursøt saus . 
Hele retten bærer preg av å være beregnet til å ta med hjem , men vårrullene er gode og koster bare 45 kr . 
Det er nesten samme pris som hos Asian streetfood . 
84 kr billigere enn hos Sumo . 
Kyllingspydene er også velsmakende og billige . 
Kjøttet er gult av marinade med en søt saus av peanøtter . 
Smaken er intens av karri og gurkemeie ; men ikke sterk . 
Den friske salaten består av cherrytomater , salatblader , rødløk og agurk . 
En grei salat , men som ikke henger sammen med smakene i retten . 
Den er først og fremst til pynt . 
Gleng Phed er en rød karrirett , med medium sterke smaker . 
Den er akkurat krydret nok til at det prikker litt på tungen . 
Gryten serveres med kylling , paprika , brokkoli , blomkål , babymais og gulrot . 
Grønnsakene er myke i teksturen . 
Risen som serveres ved siden av , er overkokt . 
Les også : 
Lokalet til Tasty ligger midt mellom noen av byens sterkeste konkurrenter . 
Siam Ratree er en etablert thairestaurant bare et par hus bortenfor . 
Nama i gaten nedenfor , serverer flott sushi . 
Her vil Tasty få en tøff jobb . 
Men kanskje er det den italienske maten de kommer til å ta over nabolaget med ? 
Jeg tror ikke det . 
For hvis carbonaraen er representativ for resten av den italienske menyen , lover det ikke godt . 
Spagettien flyter i en suppe av fløte . 
Du kan smake hint av både ost og egg , som en carbonara skal ha , men smaken er vag og udefinert . 
Nesten litt syrlig . 
Soppen og baconet er i tynne skiver , uten spenst og giv . 
Baconet er mykt . 
Både smak og konsistens gjør retten til en begredelig opplevelse . 
Vi blir sittende en stund og vente på regningen før vi bestemmer oss for å gjøre opp ved kassen . 
Først da blir vi informert om at restauranten , som har vært åpen i en måned , ikke har bankterminal . 
De skal få det . 
Men inntil da er det Vipps som gjelder . 
Det gjør at betalingen tar lang tid . 
Dette er noe gjestene må informeres om i forkant . 
Øvregaten 14 har hatt stort gjennomtrekk . 
Det er vanskelig å si om det er beliggenheten til lokalet eller konseptene som har vært grunnen . 
Men hvis Tasty skal ha en mulighet til å overleve , må de definere tydeligere hvem de er og gi kundene en god opplevelse , med nye menyer og velduftende lokaler . 
Uformell luksus 
Forventningene er skyhøye når man drar til Bekkjarvik gjestgiveri . 
De blir nesten infridd . 
Meny : 
Lunsj og middag , à la carte eller fast meny . 
Profil : 
Sjømat i norsk og internasjonal stil . 
Pris : 
Lunsj , 140 — 310kr . 
Middagsmeny , 650 - 850kr . 
Vinpakke til fem retter , 550kr . 
Kort oppsummert : 
Elegant mat i landlige omgivelser . 
Gjestgiveriet fra 1600-tallet ligger lunt til i viken , som en fredelig luftspeiling fra havet . 
Vi er på vei opp trappene for å sjekke inn for natten , slik gjester har gjort i århundrer . 
En full middag med vinpakke her ute innebærer gjerne det . 
For med mindre du bor i Bekkjarvik , er det båt , bil eller overnatting som gjelder . 
Den smale veien på Austevoll snor seg utover øyene , gjennom vakker natur og frittbeitende villsauer . 
På kjøkkenet er det Bocuse d ’ Or vinneren Ørjan Johannessen og hans tvillingbror Arnt Johannessen , vinneren av Årets kjøkkensjef , som regjerer . 
De vokste opp under kjøkkenbenkene , mellom beina på mor og far . 
Begge foreldrene er kokker . 
Det ble også sønnene . 
Les også : 
Der terrassen tidligere hvilte foran gjestgiveriet , står det nå en paviljong . 
Den ble bygget i 2015 og det er her middagsserveringen foregår . 
Bygget er av glass . 
Her får du delvis opplevelsen av å sitte ute , samtidig som du er beskyttet for den kalde vinden . 
De beste bordene finner du midt i lokalet . 
Her ser man akkurat over de forstyrrende bjelkene i øyehøyde , og får sett mer av omgivelsene . 
Servitøren vår er en av de mange lærlingene på Bekkjarvik gjestgiveri . 
Han er hyggelig , kunnskapsrik og mestrer fint balansen mellom en personlig og profesjonell servering . 
Han er tydelig stolt av produktene han serverer . 
Det smitter og sprer glede . 
Serveringen på Bekkjarvik har en kontinental eleganse over seg . 
Servitørene er kledd i tradisjonelle uniformer med vest . 
Rytmen i måltidet begynner godt , men etter tredje rett faller takten . 
Det påpeker servitøren selv når han kommer med regningen . 
Laks Tataki av norsk villaks er første punkt på smaksmenyen . 
Retten oppleves som eksotisk og spennende , delvis på grunn av smakskombinasjonene , med koriander , ristede sesamfrø , mangosalsa , agurkkuler , og eple tapioka . 
Og delvis på grunn av en leken rikdom i ulike teksturer , med variasjon mellom knasende frø , vannis , myke geléaktige perler og flakende fisk . 
Måltidet , bestående av fem retter , åpnes og lukkes med de mest spenstige innslagene . 
Desserten av rabarbra er like fragmentert i tekstur og smak som laksen . 
En vakker kreasjon med vanilje , karamell og sjokolade i ulike former og temperaturer . 
De tre rettene i midten er mindre kreative i det visuelle uttrykket , men smakfulle og herlig tradisjonelle . 
Kveiten med kjørvel , tomat og urteolje er litt tørr , men har til gjengjeld den rikeste skalldyrsausen jeg har smakt . 
Les også : 
Lokalet står ikke helt i samsvar med det kulinariske nivået . 
TV-skjermen på veggen er en av detaljene som bidrar til det . 
Ølkaggen under avlastningsbordet en annen . 
Men dette er pirk . 
Måltidet ligger generelt i et skjæringspunkt mellom rottingmøbler og lysekroner , det hverdagslige og det luksuriøse . 
Det gjør måltidet mindre formelt . 
Prisene for to superpakker , inkludert overnatting og en signert bok , er 3690 kr . 
Det er ikke inkludert vin . 
Det er en grei pris for opplevelsen . 
Men rommet vi får for natten , skuffer . 
Hovedsakelig fordi det er langt unna hovedhuset , og fordi rommet er både lytt og lyst . 
Det finnes ikke noen hakk over verdensmester . 
Forventningene er dermed skyhøye når man drar til Bekkjarvik . 
Og ser man bort ifra noen småting i lokalet , og forhåpningene vi hadde til overnattingen , lever Bekkjarvik gjestgiveri opp til forventningene med en minneverdig matopplevelse i vakre omgivelser . 
For mye tid til å nyte utsikten Sky : skraperen er åpnet igjen etter vinterens konkurs . 
På Ulrikens topp sørger underbemanning for en treg middagsopplevelse . 
Meny : 
Restaurant og kafé Profil : 
Norsk hverdagsgourmet Pris : Boller / lapper : 
35kr , lunsj og middagsretter : 95 – 250kr , meny med 4 retter : 
700kr , vinpakke : 625kr , Ulriksbanen t /r 160kr . 
Kort oppsummert : 
Underbemannet restaurant med fokus på norsk mattradisjon . 
Fjorårets rekorddårlige vær var avgjørende for konkursen for Sky : skraperen i februar . 
Et helt svangerskap langt dryppende regn , ga ny nedbørsrekord og lavere omsetning for flere restauranter i Bergen . 
For når det først er dårlig vær , er det best å holde seg hjemme . 
Men det kan være værhardt på solskinnsdager også , og da først og fremst for servitørene . 
For når solen skinner , strømmer det folk til restauranten . 
I dag er en slik dag . 
Byen glitrer utenfor vinduene , og servitøren vår svømmer . 
Han og en ensom kokk styrer alene , og de er utvilsom for få . 
Midt i høysesongen for Ulriken bør restauranten være på sitt beste . 
Det er rundt 30 mennesker i lokalet . 
Noen er sportskledd , og vil bare ha seg en bolle . 
Vi og et litt større selskap har bestilt bord for en bedre middag . 
Skyskraperen er et allsidig sted med et hytteaktig lokale som kler byfjellet . 
Restauranten er stor og avgrenset nok til å takle variasjonen i klientellet . 
Men for de to som er på jobb , blir oppgaven uoverkommelig . 
Det tar en time før forretten er klar . 
I mellomtiden får vi to små appetittvekkere : pannekaker med sprøstekt løk og potetchips med urter . 
Slik begynner Ulriken by night-eventyret , det nye middagskonseptet til Sky : skraperen bestående av fire retter . 
Les også . 
Kålsuppe er første rett ut . 
I bunnen av skålen ligger lettbrente , knasende biter av kålhode . 
Flakene er pyntet med gjøksyre . 
Vår servitør heller suppen forsiktig fra en stålmugge over i skålene . 
Suppen er behagelig mild og balansert i smaken , men konsistensen er ubehagelig kornete . 
Suppen burde vært silt for en renere opplevelse . 
Servitøren er forsiktig , men høflig . 
Han beholder fatningen selv om han ikke rekker rundt . 
Samtidig er han usikker på hvordan han skal håndtere enkle , men alvorlige situasjoner . 
Som når brødet vårt er fult av eggegule fordi det er kuttet med en skitten kniv . 
Først virker det ikke som om han forstår problemet . 
Deretter forsvinner han med brødet . 
Det blir verken erstattet eller kommentert . 
Vi blir igjen sittende og vente lenge før neste rett dukker opp . 
Speket laks er dekorert med fennikel , beter og reddik . 
Den lettbrente smørsausen er smakfull og bidrar med fett til grønnsakene . 
Retten har for mye salt , men gjør at vi et lite sekund glemmer hvor lenge vi har måtte vente . 
Vinen til laksen er laget av den franske familien bak Domain du Tariquet , som er kjent for å lage en av de mest solgte hvitvinene i Norge . 
Vinen vi får servert er svært fruktig og aromatisk . 
Den er enkel , men godt følge til fisken . 
De neste vinene skal også vise seg å være nokså søte , men gode valg . 
Blant annet blir vi kjent med Moscato til australske Innocent Bystander . 
Den er perlende , med en sommerlig frisk smak av jordbær og rabarbra . 
Les også : 
Men før vi kommer så langt , er det tid for slakterbiff . 
Eller nyretapp , som det også heter . 
Dette kjøttstykket er kjent for å være en delikat hemmelighet , fordi det er lite brukt og veldig smakfullt . 
Vår versjon er dessverre i overkant seig og vanskelig å skjære , selv for et stykke som skal ha grove fibre . 
Da hjelper det lite at retten ellers er velkomponert og smakfull , med tre variasjoner av jordskokk , sjysaus og poteter . 
Middagen på toppen av Bergen avsluttes i tråd med naturen : hylleblomstgéle servert med søtede jordbær , sorbet og rabarbrakompott . 
Retten har akkurat det som skal til for å fjerne en dårlig bismak fra et måltid med mye rot . 
Men på dette prisnivået bør hele gjennomføringen være upåklagelig . 
Det er den ikke , for servicen er treg og har lite kunnskap , toalettene er ikke blitt rengjort , og prisen stemmer ikke overens med menyen på nettsidene . 
Menyen er god , men maten bærer preg av et forhastet personale . 
Med bane opp og ned fra fjellet , og en utsikt man bare kan drømme om , har Skyskraperen kulissene for en fantastisk middagsopplevelse . 
Nå er det bare crewet som mangler . 
På besøk hos en venn 
Mannen bak Pasta sentral har åpnet ny restaurant . 
Amici Miei er vakker og avslappet , men vinutvalget er for lite . 
Og noen av rettene trenger en retning . 
Neumannsgate 
7 Meny : 
Italiensk tradisjon til lunsj og middag . 
Profil : 
Eksklusiv familierestaurant . 
Pris : 
Forrett 120–180 kr , Primi 90–200 kr , Secondi 230–380 kr , Dolci 90–130 kr . 
Kort oppsummert : 
Hverdagslig italiensk mat i solide , pene lokaler . 
Amici Miei betyr mine venner på italiensk . 
Ifølge grunnleggerne er restauranten ment som en gave tilbake til bergenserne , etter over 25 år med god mottakelse . 
Den skal være et sted for Youssef Mohsens og Massimo Galluzzis venner . 
Og et sted for dine venner . 
På kjøkkenet står de italienske kokkene Frederico og Nico bak grytene og koker tradisjonsrik italiensk mat . 
Jeg må nesten begynne med å beskrive lokalene , for Amici Miei er vakker . 
Den nye restauranten er dekket i lyst treverk og marmor . 
Grønne innslag på vegger og i pynt gjør lokalet lyst og rent . 
I alle vinduene står det oliventrær . 
De er vel å merke uekte , men det gir en god stemning . 
Bordene er dekket med duker , akkurat slik Massimo vil ha det , ifølge ryktene . 
Det er old school . 
Tradisjonelt . 
Les også : 
Men resten av innredningen er moderne . 
Det henger en klynge varme lyspærer uten skjerm i taket . 
På gulvet står det brede , dype skinnstoler . 
Bestikket er lekkert og elegant . 
Det er også vinrommet i underetasjen . 
Amici Miei serverer både lunsj og middag på samme vis som i Italia . 
Med focaccia , pizza , carpaccio og suppe på dagen , og de klassiske fire trinnene på kvelden . 
Menyen er delt inn i antipasti , primi piatti , secondi og dolci . 
Utvalget er tilsynelatende variert nok , men prisene er høye . 
Samtidig er porsjonene på middagsmenyen rause . 
Det er ambisiøst å gå for fire retter . 
Tallerkenen av antipasti er større og mer variert enn hva jeg hadde forventet . 
Det er en positiv overraskelse . 
Her får du fem typer ost med ulik tekstur og modenhetsgrad , to skinker , to salami-varianter , store grønne oliven og syltet paprika . 
Focacciaen som jeg får ved siden av , er dampende og fersk . 
Den andre forretten , Insalata del contadino , er diger og et sammensurium av mange ulike ingredienser som harmonerer i mer eller mindre grad . 
Salaten har ni ulike komponenter og et sprikende smaksbilde , med vaktelegg , granateple , rødløk , andebryst , ertepuré , rødløk og mer . 
Det er for mye . 
Både i smak og størrelse . 
Les også : 
Restauranten er så ny at saltbøssene ikke er pakket ut av plasten . 
Men ut må de , for begge pastarettene trenger salt for at smakene skal åpne seg . 
Tagliatellen med trøffel og steinsopp er en god rett . 
Men raviolien med mozzarella og paprika er for søt , ensformig og mild . 
Den trenger noe som gir mer smak , mer variasjon . 
Ossobuco er en tradisjonell italiensk spesialitet . 
En deilig , rik gryte laget på kalveskanker , grønnsakskraft og tomater . 
Den er rik og dyp i smaken , men retten blir dessverre ødelagt av en risotto med safran . 
Begge komponentene er sterke karakterer , og det er ikke plass til begge på samme fat . 
På menyen står det at gryten skal serveres med grønne erter og potetpuré . 
Det ville jeg holdt meg til . 
Les også : 
Amici Miei serverer egenimportert vin fra Emilia Romagna til maten . 
Det er spennende fordi du får prøve noe nytt , og det understreker at utvalget er gjennomtenkt . 
Men utvalget er for lite og ikke utpreget spennende i smakene . 
Her bør man utvide vinlisten og servere vinen på en lavere temperatur . 
Den ene desserten er antagelig en av rettene jeg kommer til å huske fra 2016 . 
Sebadas heter den . 
Sebadas er butterdeigsputer fylt med en mild peccorinoost fra Sardinia . 
De serveres varme med flytende honning og et melisdryss på toppen . 
Det er enkelt og virkelig godt . 
Og akkurat passe søtt . 
Ifølge servitøren er retten fremdeles under utarbeiding , men jeg synes denne var strålende . 
Tiramisuen var også god , men voldsom etter et tungt måltid . 
Amici Miei har for mange ingredienser i noen av rettene sine . 
Både salaten og indrefileten med grønnsakslasagne , rødbetpuré , chips og sopp må strammes inn og defineres . 
Samtidig bør hovedrettene prises ned . 
Klarer de det , og samtidig får et bedre utvalg av viner , blir dette et flott sted for den eksklusive hverdagsmiddagen . 
Tam Sjø på Flesland 
Utvalget er fantasiløst og prisene høye på restauranten Sjø på Flesland , men én rett utmerker seg som perlen blant gråstein . 
Meny : 
Sushi og tradisjonelle retter som fiskesuppe og rekesmørbrød Pris : 
Småretter 49 - 189 kr . 
Varme retter 169— 229 kr . 
Diverse sushi 59- 249 kr . 
Desserter 39- 89 kr . 
Kort oppsummert : 
Sjømatrestaurant med små retter og lavt servicenivå . 
Sukiyabashi Jiro er navnet på verdens første sushirestaurant med tre Michelin-stjerner . 
Overraskende nok holder restauranten til midt i en undergrunnsstasjon . 
Sushi er hurtigmat , og det gjør maten ideell for steder med mye folk i bevegelse . 
Sjø , sjømatrestauranten på innenriksavdelingen på Flesland , har skjønt akkurat det . 
For her utgjør sushi store deler av menyen . 
Som kunde er det en fryd å kunne velge sushi fremfor Ola-skiver , pølser og pizza . 
Men sushiutvalget kan forbedres på flere vis . 
Sushien hos Sjø er først og fremst et praktisk og sunt alternativ til annen hurtigmat av sukker og fett . 
Særlig mer enn det er den ikke . 
For utvalget er fantasiløst med en overvekt av laks . 
Smaksmessig er den tam . 
Utformingen kunne ha vært mer forseggjort . 
Maki-bitene er oppsiktsvekkende små . 
Les også : 
Combo De Lux er en kombinasjonspakke med både nigiri , sashimi og maki . 
Ifølge menyen skal den inneholde både laks , kveite , hamachi , kamskjell og reker . 
Det gjør den ikke . 
Både hamachi og reker mangler . 
Ifølge servitøren bak disken skyldes det en skrivefeil på menyen . 
Det kan han ikke gjøre noe med , er svaret . 
Problemet får altså ingen løsning , og de få bitene ender opp med å være svært dyre . 
Restauranten har en egen sushikokk . 
Det lover godt . 
Men han er ikke der gjennom hele åpningstiden . 
Ifølge vår henslengte servitør pakker sushikokken knivene sammen og rusler hjemover mellom 16 og 17 på hverdagene . 
Skal du ha fersk sushi må du altså være der før fem . 
Og ikke i helgene . 
Alternativet du får servert da , er de ferdigpakkede sushiboksene som står utstilt i kjøleskapet rundt hjørnet . 
Prisen er den samme . 
Det er ikke all maten som holder seg like spenstig over tid . 
Makien har en grei tekstur , men edamamebelgene er bløte . 
På toppen av laksetartaren har avokadostrimlene oksidert og er blitt brune . 
Laksetartaren er dessuten overpriset . 
99 kroner for et lite plastbeger med laksestrimler er for mye . 
Prisen for et glass chablis fra Louis Moreau nærmer seg også farlig flaskeprisen på polet , med sine 120 kr . 
Sancerren de har på menyen , er lavere priset og et mye bedre valg i møte med sushien . 
Den spenstige syrestrukturen i vinen gir den syltede ingefæren luft under vingene , og den passer perfekt mellom sushibitene . 
For å være en flyplassrestaurant synes jeg Sjø har klart å skape en avskjermet og behagelig atmosfære . 
Man merker ikke stort til trafikken rundt , her man sitter mellom grove planker , marine blåfarger og bryggeaktige bord . 
Men atmosfæren preges av at personalet er vant med at folk skal haste videre med neste fly . 
For her ryddes det ikke . 
Verken før eller etter maten er servert . 
Det er gir en dårlig opplevelse . 
Les også : 
I tillegg til sushi serveres det sandwicher , varme sjøretter , fiskesuppe og desserter . 
« Plukkfisk » - brandaden og Sjøfood-risottoen er to av de varme sjømatrettene . 
Begge er små i størrelsen ( plukkfisken veier 300 gram ) . 
Det gjør dem helt greie for et lett måltid , men for små til en full middag . 
Risottoen er helt klart retten som smaker best . 
Den er seig og passe tykk , med balanserte smaker av paprika og sjøsalt kongekrabbe . 
Fiskebitene er forholdsvis saftige og glir godt sammen med de myke bitene av squash . 
Brandaden smaker på sin side bare hvitløk . 
Den ville jeg holdt meg unna . 
Les også : 
Måltidet avsluttes med en saftig og smakfull eplekake med mye kanel , og en dæsj krem fra sprayboks . 
Hvor tidsbesparende disse sprayflaske egentlig er , kan diskuteres . 
Men det som ikke kan diskuteres , er at den her gjør mer skade enn nytte for desserten . 
Kaken er bedre uten . 
Konseptet til Sjø er bra , men gjennomføringen er mangelfull . 
Flere av rettene på menyen har de ikke , og sushi-porsjonene er små . 
Når det heller ikke ryddes , blir det lite igjen å hygge seg med mens man venter på neste fly . 
Men , på flyplasser er det ikke alltid man har noe valg . 
Skal du først spise på Sjø , bør du gå for risotto og eplekake . 
Drømmen om Amerika 
Med et unikt og kreativt lokale har ER-AN gått fra å være et stopp underveis til å bli selve destinasjonen . 
Men kvaliteten på maten er ikke så god at fordommene mot veikromat forsvinner . 
Byvegen 921 , Syfteland Meny : 
Fast food og norsk / amerikansk husmannskost Profil : 
Amerikansk diner 
Priser : 
Hovedretter 119 - 159 kr , Spesialiteter 159 - 299 kr , Desserter 28 - 99 kr . 
Kort oppsummert : 
Veikro med unikt lokale og standard mat . 
Det ser ut som den gule , amerikanske skolebussen har rygget rett inn i restauranten . 
Baklysene er fremdeles på . 
Inne hoies det fra et fotballag av unger . 
Her er det bursdagsfeiring , og etter lydnivået å dømme , en kjempesuksess . 
Men det er ikke bare barn som trives . 
Dørene rennes ned av MC-folk , kjærestepar , småbarnsfamilier , voksne venner og syklister . 
De skal også trives . 
Det sørger personalet for . 
Damen som tar imot bestillinger , tar på seg sin strengeste maske og marsjerer mot bussen . 
- Dere må bruke innestemme her . 
Det er ikke lov å skrike . 
Da blir det orden . 
Les også : 
Alt i restauranten er gjennomtenkt i amerikansk kaféstil . 
Vi sitter i en klassisk rød dinerbås rett ved jukeboksen . 
I ekte skinnseter med restaurantens egen logo og slagordet « Keep on rockin ’ » . 
Servitørene bærer svarte og rosa uniformer i samme dinerstil . 
Denne trenden følger hele veien inn på toalettet . 
For her er dosetene laget av elgitarer . 
Som amerikanske dinere er kjent for , er det en forholdsvis kaloritung meny som møter oss . 
Her er det hamburgere , spareribs , pannekaker og nachos . 
Men en diner har gjerne mer enn bare fast food . 
Slik er også utvalget hos ER-AN . 
For her finnes også retter som fjellørret , reinsdyrkarbonader og kjøttboller . 
Fokuset på husmannskost som alternativ til den typiske veimaten , er hyggelig . 
Over jukeboksen henger et bilde av Elvis , rockekongen i Memphis . 
Byen som er kjent for sine grill-tradisjoner og som er opphavet til den kjente Memphis barbecueburgeren . 
I teorien er denne burgeren en herlig blanding av bacon , løkringer og barbecuesaus . 
I praksis lever ikke ER-AN sin versjon opp til forventningene . 
Ved første øyekast ser burgeren tynn ut . 
Brødet er industrielt og luftig , men av den grovere typen . 
Pucken , altså selve burgeren , er middels tykk med en karbonadeaktig , fast tekstur . 
Heller ikke denne bærer preg av å ha blitt laget på stedet . 
Den har lite smak . 
Les også : 
Både burgeren og spareribsene serveres med coleslaw og stekte potetbåter . 
Begge er gode tilbehør , men potetene skulle vært sprøere . 
Bitene er nemlig store og myke . 
Spareribsene er et bedre valg enn burgeren . 
Her er det mer harmoni i smakene . 
Ribbene er dessuten både kjøttfylte og saftige . 
Et stykke grillet maiskolbe surret i bacon og en frisk salat bidrar med variasjon i den langdryge tålmodighetstesten det er å renske ribbene . 
Etter hovedrettene blir vi sittende lenge med fatene før vi får anledning til å bestille dessert . 
Personalet kunne utvilsomt ha tjent på å ta en runde for å høre hvordan maten smakte og spørre om vi ønsket noe mer . 
For det er litt tungvint å måtte gå til disken for hver gang man ønsker noe mer . 
Men det er tydelig at det jobbes . 
Den hyggelige mannlige servitøren vasker og fyller på i et høyt tempo . 
I tråd med dinerkonseptet serveres det klassiske milkshaker og et enkelt kakeutvalg som dessert . 
Brownien serveres varm . 
Den er klissete innvendig og litt sprø på utsiden , med en deilig dyp smak av mørk sjokolade . 
Både den og de amerikanske pannekakene med softis drypper av sjokoladesaus . 
Det er herlig sukkervulgært på ekte amerikansk vis . 
More is more . 
Alt i alt er besøket hos ER-AN en reise i klassiske amerikanske dinertradisjoner , men der gjennomføringen bremses etter meny og lokale . 
For selv om utvalget er bedre enn på de fleste veikroene , er ikke kvaliteten på maten så bra at fordommene mot veimat forsvinner . 
Jeg håper at lidenskapen for det amerikanske smitter over på matengasjementet . 
For iver finnes det utvilsomt nok av . 
Shabby sushiopplevelse på Zachen 
I stearinlyset ligger det er ferdigtygget tyggis . 
På bordet ligger det smuler . 
Besøket hos Ichiban på Torget ble en nedtur . 
Meny : 
Sushi og forretter . 
Ingen dessert Profil : 
Enkelt restaurant og mat til å ta med Pris : 
Forretter 79 - 105 kr , maki 85 - 120 kr , sashimi 95 - 115 kr , nigiri 89 - 109 kr Kort oppsummert : 
Uinspirert sushi i uflidde lokaler . 
Utenfor det store og levende restauranthuset blir vi møtt med rød løper og en feststemning som hører få tirsdager til . 
Det skrur opp forventningene til sushimåltidet . 
Andre etasje byr på sjøutsikt , solstråler og varme . 
Lokalet er stort . 
Her finnes det svære gevir-konstruksjoner i taket , selskinnssofaer og tømmer . 
Neonlys , divaner og lysekroner . 
Interiøret er maksimalistisk , men klarer likevel ikke å fylle lokalet . 
Fraværet av gjester er med på å bekrefte tomheten , og ved første øyekast forstår jeg det labre oppmøtet . 
For bordene er skitne og menyene lefsete . 
Det lover dårlig for et sted som serverer rå fisk . 
Det kan virke som lokalet er for stort for servitøren også . 
Hun rekker nemlig ikke over restauranten alene . 
Menyene hentes ved bardisken . 
Det er tydelig fremhevet på drikkemenyen at mat bestilles i disken hos Ichiban , og drikken bestilles hos baren vegg-i-vegg . 
Det viser seg å være feil når servitøren kommer til bordet og tar bestilling for begge deler . 
Heldigvis . 
Det gir en mye bedre opplevelse for gjesten å bestille alt samtidig . 
Men dessverre vet servitøren ingenting om vinen . 
Og ikke viser hun vilje til å finne ut av det heller . 
Les også : 
Bartenderen er raskt klar med to glass vin på brettet . 
Et glass Chablis fra Alain Geoffroy og litt Sancerre fra Matthias et Emilie Roblin . 
Sancerren har en merkelig ettersmak , noe bartenderen også bekrefter . 
Han finner straks en ny flaske , og skjenker i et ferskt glass . 
Dette er en frisk og god vin som står godt til de syrligere smakene , som syltet ingefær . 
Chablisen derimot passer best til det søte , som for eksempel sushibitene med teriyakisaus . 
Begge vinene er dyre , med glasspriser mellom 125 og 133 kr . 
Menyen hos Iciban er relativt lang , men ensformig . 
16 av alternativene er friterte . 
Det utgjør halvparten av alle maki-typene . 
Menyen bærer i stor grad preg av å være fornorsket med uthevede bestselgere , som de sandwich-formede lakse-pakkene med smeltet ost i . 
Den er for så vidt veldig god , men verken smaker eller ser ut som sushi . 
Euto-makien med navnet Viking Roll forsterker inntrykket . 
Her er skal nordmennene overvinnes . 
Med røkelaks , kremost , agurk , kapers og majones . 
Av de seks maki-rullene vi bestiller , er det klassikeren California maki , med kongekrabbe , avokado og fiskerogn som har best tekstur og de reneste smakene . 
Er du derimot på jakt etter mye smak , er det Lava maki du bør gå for . 
Men pass på . 
Den er sterk . 
Lava maki passer også godt dersom du blir fort mett , og vil prøve litt forskjellig . 
Her er nemlig rullen todelt . 
Fire biter med tunfisk inni er toppet med laks . 
Fire er toppet med kveite . 
Alle åtte er dekket med rød chillisaus og en krydret majones på innsiden . 
Det svir deilig på tungen . 
Men rullen er veldig ujevn og gir plutselig en brennende overraskelse . 
Les også : 
I Norge har bruken av begrepene scampi og reker glidd litt ut . 
Men hos Ichiban brukes det i sin rette betydning . 
Reke på menyen er altså tiger prawns . 
Noe vi ofte kaller scampi i Norge . 
Det kan være greit å vite i møte med menyen . 
Sashimien av kamskjellene er tynn og smelter på tungen . 
Den serveres sammen med en salt og frisk saus med ingefær og vårløk . 
Den er spennende og smakfull og gir en variasjon fra den klassiske soyasausen . 
Stykkene av kveite er dessverre altfor tykke og gir en trevlete følelse i munnen , selv om fisken er fersk og god . 
Både sashimien og nigirien er priset fem til ti kroner høyere per enhet enn på søster-avdelingen i Håkonsgaten . 
Det er de ikke verdt . 
Ordet ichiban kan enkelt oversettes med den beste , eller nummer en . 
Skal Ichiban på Zachariasbryggen bli det , må de gjøre noen grep for å hevde seg i sushikrigen . 
Den gode opplevelsen begynner med rene lokaler . 
Husmannskost der tiden har stått stille På Glesvær er det lett å falle til ro . 
Her får du god , rustikk mat i historiske omgivelser med vakker natur på alle kanter . 
Holmakaien 5381 , Glesvær Profil : 
Landhandel og kafé Meny : 
Tradisjonell , norsk mat Pris : 
Hovedretter fra 139 — 285kr , gulrotkake 42 kr , svele 35kr , mineralvann 38 kr og 32 kr for kaffe . 
Kort oppsummert : 
Husmannskost i historiske omgivelser . 
Under en times kjøring fra Bergen sentrum , så er du der . 
I landhandelen hvor tiden har stått stille siden rundt år 1900 . 
Her kan du spise god norsk husmannskost mens barna leker ute i gresset . 
Her kan du spise is på kaien eller låne deg et padle-brett hos naboen . 
Glesnes handelssted , i dag kjent som Glesvær , er et av de eldste handelsstedene langs kysten på Vestlandet . 
Det er mange detaljer i det gamle lokalet . 
For i tillegg til å være restaurant , er Glesvær både kiosk og butikk . 
Her får du kjøpt retrointeriør , fiskesnører og leker . 
Multesyltetøy , snacks og kunstverk . 
Hyllene bugner med inntrykk som krangler om oppmerksomheten . 
Det skal lite til før et sjarmerende rustikt lokale med mye nips blir rotete og slitt . 
Glesvær kafé balanserer hårfint i grenseland , med menyer tapet opp på veggen og skilt på snei . 
Les også : 
Hver søndag er det buffé på Glesvær . 
Dagens oppsett består blant annet av bouillabaisse og fiskesuppe . 
De står klare i varmebeholdere på benken . 
Til hovedrett er det kjøttkaker , etterfulgt av sjokoladepudding , karamellpudding og eplekake . 
Utvalget er enkelt , med få retter , og prisene er fornuftige . 
150 kr for barn og 315 for voksne . 
Det er inkludert kaffe . 
Og altså et godt kjøp , selv om buffeen bærer preg av å ha vært ute en stund når vi ankommer . 
À la carte-menyen på tavlen bak disken varierer , men kort oppsummert er det husmannskost vi snakker om her også . 
I tillegg til pizzamenyen , som inneholder originale varianter med reker , ansjos og plukkfisk . 
Og klassikere , med for eksempel pepperoni , biff eller skinke . 
Men , både beliggenheten og historien til Glesvær gjør det naturlig å velge fisk her ute i havgapet . 
Ifølge damen som serverer oss , må vi prøve fish og chipsen . 
Det er en av deres mest solgte retter . 
På tallerkenen min ligger det to store stykker med panert torsk . 
De får følge av en frisk salat med tomater , salatblader , paprika , og en pesto . 
På tallerkenen står det også et glass med potetbåter , en skål med remulade og en råkostsalat av gulrøtter med eddik , sukker , salt og litt pepper . 
Det er en raus porsjon som er pent presentert . 
Fisken er knasende og sprø utenpå , men litt tørr innvendig av stekingen . 
Potetene er søte og gode , men kunne med fordel vært sprøere . 
Gulrotsalaten er det beste med retten . 
Den er frisk og smakfull . 
Alt i alt er dette en variert og god rett , som med små justeringer kunne smakt enda bedre . 
Les også : 
Den røkte torsken er på sin side flott i teksturen . 
Den er bløt , men samtidig fast , og serveres sammen med poteter , kokt egg , rotgrønnsaker og en mild , tynn saus . 
De små eggebitene er litt gummiaktige i konsistensen . 
Bitene gir variasjon i teksturen , men smaksmessig tilfører de ikke noe til retten . 
Jeg kunne mye heller tenkt meg noe salt . 
Enten i form av smeltet smør eller bacon , for å gjøre smakene tydeligere . 
I tillegg til det vanlige brus-sortimentet serverer Glesvær Sognamost på småflasker . 
En rein juice med friske , syrlige epler . 
De har også skjenkebevilling for et utvalg av både øl , vin og brennevin , for dem som ønsker det . 
På solfylte benker i bakgården avslutter vi måltidet i klassisk stil ; med gulrotkake og en tykk svele med rømme og jordbærsyltetøy . 
Og to krus med kaffe . 
Les også : 
Glesvær kafé fremstår som litt slitt , men samtidig varm og lun . 
Dette er ikke gourmet . 
Det er tradisjon . 
Hvor menneskene som driver det har klart å bevare et lite stykke norgeshistorie . 
Glesvær er en del av Vestlandets historie , og absolutt verdt et besøk . 
Utsikter til billig champagne 
Med en enorm uteservering rett i vannkanten er Kippers på Verftet et hyggelig sted å være . 
Georgernes Verft 12 Profil : 
Kafé og bar Meny : 
Burgere , sjømat og salater Pris : 
Salater 139 - 149 kr . Sjømat og burgere 149 - 199 kr . 
Dessert 75 kr . 
Kort oppsummert : 
Enkel kafémeny og godt drikkeutvalg i sjøkanten . 
Restauranten har den perfekte beliggenheten for en deilig solskinnsdag . 
Her glitrer solen i vannet til lyden av skvulp og måkeskrik . 
Forrige gang jeg besøkte Kippers havarerte middagen fullstendig . 
Nå , ett år senere , er ny meny og nye rutiner på plass . 
Maten bærer fremdeles preg av å skulle serveres til mange , men selv om det er enkle retter er de nokså gode . 
Jeg sier nokså , for dessverre smaker flere av rettene litt tamt . 
Men det er ikke menyen sin feil , den følges nemlig ikke til punkt og prikke . 
Caprese er blant de rettene jeg spiser aller oftest . 
Tradisjonelt består Capri-spesialiteten kun av tomat , mozzarella og basilikum . 
Hos Kippers har de lagt til pesto og ertespirer . 
De har også tilført ekstra sødme og variasjon ved å bruke tre forskjellige tomattyper . 
Det eneste jeg savner på tallerken er salt . 
Det høres kanskje ut som en bagatell , men med en så enkel rett , med så få elementer , er det helt avgjørende . 
Uten salt blir retten flat og kjedelig . 
En caprese skal knase litt av havsalt . 
Det fremheves også på menyen . 
Heller ikke i retten vitello , av kalve-roastbiff , pinjekjerner , parmesan og salatblader , er alle ingrediensene inkludert . 
På menyen står det nemlig også olivenolje , men den er ikke tatt med . 
Det gjør at retten oppleves litt tørr . 
Pinjekjernene som dominerer smaksbildet , kunne trengt den runde smaken fra olivenoljen . 
Les også : 
Som flere andre restauranter , har Kippers forstått at det er burgere som gjelder i år . 
Derfor har de utvidet årets meny med to nye varianter : parma og street food . 
Siden jeg elsker det italienske kjøkkenet , klarer jeg ikke si nei til Parma . 
Den frister nemlig med både taleggio og parmaskinke . 
Og godt er det , men veldig fett . 
Den halvmyke kumelksosten trenger en frisk eller søt kontrast . 
Det har den ikke . 
For salatbladene bidrar verken med smak eller syrlighet . 
De er smakløse og overflødige . 
Det samme er den tykke dressingen , som slukes av ostesmaken . 
Mens forrige besøk var mer preget av kaos enn solstråler , lover servitøren bedring for årets sesong . 
Ifølge henne er de bedre forberedt enn noensinne . 
Og det merkes faktisk på flere områder . 
Blant annet på servicen . 
Begge servitørene kommer med anbefalinger og kan generelt mye om menyen , som de nettopp har smakt seg gjennom . 
Anbefalingene er personlige og gode . 
Det er de som frister meg til å prøve spagettien med havets frukter . 
Pastaen er litt hard i teksturen , men tomatsausen er balansert . 
Blåskjellene har en behagelig myk tyggemotstand og deilig rund smak . 
Selv om retten kunne trengt en ekstra ingrediens for variasjonens del , er den god og sommerlig . 
Sommerlig er også stikkordet for de enkle dessertene av bær med mascarponekrem , og panna cotta med bringebærsorbet . 
Les også : 
Innendørs er det tydelige tegn på at deler av lokalene begynner å bli slitt . 
Sofaen er for eksempel nuppete og gammel . 
Den er også skitten og full av smuler . 
Lokalet er ellers avslappet og uformelt . 
Men det er utendørs du får den beste opplevelsen . 
For det er ikke maten alene som lokker deg ut på Verftet , det er først og fremst beliggenheten . 
Og rimelig champagne i solen . 
En flaske Mercier Brut Champagne koster nemlig ca . 
150 kroner mindre hos Kippers enn jeg har sett flere andre steder . 
Det er veldig hyggelig . 
At maten på Kippers er enkel gjør ikke noe , for det betyr forhåpentlig at ventetiden er kort når uteserveringen fylles opp . 
Men rettene bør lages som angitt på på menyen for at maten ikke skal bli kjedelig , og for å gi kunden det som forventes . 
Kaffeslabberas , ikke lunsj Litleré 
Mat på Nesttun serverer smakfull nærmat og fløyelsmyk cappuccino . 
Men det er lite utvalg av mat i kafeen . 
Østre Nesttunvei 6B Meny : 
Brød og boller Profil : 
Kafé og butikk Pris : 
79 kr for sandwich , 120 kr for tallerken med ost og spekeskinke . 
Sommerbolle 38 kr. Enkel Cappuccino 40 kr og dobbel Americano 39 kr . 
Kort oppsummert : 
Kafé og delikatesse med lite utvalg og høy kvalitet . 
Bak Litleré 
Mat står bergenseren Mattis Litleré sammen med Aleksandra Iversen . 
Hun har tidligere erfaring fra Retro , en kombinert kafé og vintage-butikk som pleide å holde til ved Klosteret . 
Sammen har de klart å skape en stilren butikk med en fin kafé . 
Her får du kjøpt rene varer . 
I landhandelen og kafeen er nemlig produktene først og fremst økologiske . 
De fleste kommer fra Norge . 
Lokalet er minimalistisk . 
I hvitt og jordnære farger , med trekasser og en lang vinduskarm som avlaster stolene med sitteplasser . 
I tillegg til de 16 sitteplassene , er det plass til minst et par barnevogner . 
Lokalet er pent , men stort , og oppleves litt hult . 
Det er nok stillheten som gjør det . 
For det er veldig stille her . 
Faktisk så stille at vi hvisker til hverandre for ikke å innlemme personalet i samtalen . 
Litt musikk hadde gjort måltidet mer avslappet . 
Les også : 
Jeg blir alltid varm om hjertet når jeg ser de blå melposene fra Mylnå hjemme i Volda . 
De har fått sin egen hylle , blant oster fra prisvinnende norske småbønder og andre delikatesser . 
Utvalget i butikkdelen består av få , håndplukkede varer . 
Her er blant annet kylling , laks og supper . 
Brød , sjokolader og lakris . 
Fra et knippe utvalgte leverandører . 
Varene gjenspeiler et kvalitetsbevisst forhold til mat . 
Utvalget på kafé-menyen følger det samme prinsippet som delikatessene ; økologisk og nært . 
Men her er utvalget langt mindre , og først og fremst påsmurte sandwicher , eller focaccia , sommerboller og biscotti . 
Det er Godt Brød som leverer . 
Begge gangene jeg er innom er det tomt for flere av produktene , uten at det er travelt i lokalet . 
Sandwichene er ferdig pakket i gråpapir med Litlerés egen logo . 
De er laget på grovt surdeigsbrød av spelt , med gresskarkjerne . 
Mellom skivene hviler tynnskåret paprika , crispisalat og en mild , moden Fjellost fra Myrdal gård . 
De får følge av en deilig chutney — med et krydderpreg av allehånde , nellik og kanel - fra Hanasand gård på Rennesøy , en produsent med mål om å rocke opp mormors gamle oppskrifter . 
Det klarer de fint i denne chutneyen , som er unik og utbalanserer osten perfekt . 
Les også : 
På spørsmål om de har noe å servere som ikke er brød , får vi satt sammen en liten tallerken , med et utvalg fra ostedisken og en pepperfylt chorizo . 
I en skål ved siden av ligger det litt søt plommesylte . 
Med økologisk knekkebrød er det et godt sammensatt fat . 
Her er det litt mugg via en delikat ost fra Fønix i Stavanger . 
Gruveosten fra Eiker er et fast og mildt bidrag , mens Munkeby fra Levanger er mykere med en mer moden smak . 
Alt på fatet smaker nydelig , men porsjonen er ikke i nærheten av å være mettende nok . 
Dette er først og fremst god småmat , men lite mat for pengene . 
Selv om det er mange på jobb og få gjester , tar det lang tid før jeg får blikkontakt og et hei . 
Faktisk blir det litt ubehagelig å stå lenge slik midt på gulvet fremfor disken og vente uten å bli tatt imot . 
Det er jo en gang slik at gjestfrihet er den viktigste ingrediensen i et måltid . 
I alle fall for meg . 
Det holder ikke med gode boller alene . 
Hos Litleré 
Mat har de god kaffe , brent i både Bergen og Ålesund . 
De har også et rikt utvalg av spennende leskedrikker , med alt fra rabarbra til aroniamost . 
Men matutvalget er lite . 
Jeg håper de utvider menyen . 
For det lille de har , er veldig godt . 
Grei grillmat 
Roast har kanskje sentrums vakreste utsikt , men ikke byens beste mat . 
Her får du grei grillmat i eksklusive lokaler . 
Scandic Ørnen , Lars Hilles gate 18 Meny : 
Middag . 
À la carte eller satt meny . 
Profil : 
Grillede sesongvarer . 
Priser : 
Forretter 125 - 160 kr . Hovedretter 189 - 295 kr . 
Dessert 95 - 125 kr . 
Tre retter : 445 kr , vin 395 kr . 
Fem retter : 
595 kr , vin 545 kr . 
Kort oppsummert : 
Grei grillmat med nydelig utsikt og god vin . 
I 13. etasje på Scandic hotellet Ørnen , svever Roast over Bergen og en festplass som bader i sol . 
Mens paret på bordet ved siden av oss poserer foran vinduet , foreslår vår servitør at vi begynner med et leskende og delikat glass med rosé champagne fra Lanson Père et Fils . 
Det er et glimrende startskudd for kvelden , og helt i harmoni med den sommerlige smaken av lettbrent mat . 
Som navnet Roast peker på , er nøkkelordet her grillet . 
Eller rettere sagt svidd . 
Det er nemlig den spanske , kullfyrte Josper-grillen som setter finishen på det meste på menyen . 
Personlig synes jeg det er en litt tynn tråd å basere en meny på , men vi har sett det virke før . 
St. Lars i Oslo , restauranten til Andreas Viestad , et godt eksempel på en vellykket grillrestaurant , med en kreativ og usnobbete meny . 
Men Roast er ingen St. Lars . 
Det merkes på utførelsen av rettene , både i porsjonering , gjennomføring og smak . 
For selv om vinpakken sitter som et skudd , med passende utvalgte kvalitetsviner , er det tegn som tyder på at maten ikke har vært gjenstand for den samme gnisten . 
Første av fem retter ut , er kamskjell . 
Med små biter av grillet blomkål , appelsinskum og en overstadig mengde puré av petitpois — som er fransk for små erter . 
Retten er vakkert fremstilt med komplementære smaker , men kamskjellene har vært for lenge på grillen , og fått en hard konsistens . 
Servitøren vår er blid og behjelpelig men kan ikke så mye om vinen eller maten som serveres . 
Når klippfisken viser seg ikke å være nok utvannet og ekstremt salt i smaken , responderer hun med å være enig med oss . 
- Den retten er ikke noe god . 
En ærlig reaksjon , men som verken hjelper på sultfølelsen eller regningen . 
Her savner jeg en løsning på problemet . 
Klippfisk-retten , en bacalao i fastform med grillet asparges , er en spennende vri på en tradisjonell rett , men som ikke virker . 
Teksturen er tørr , og de salte smakene , sammen med for mye koriander og en brentsmak fra grillen , trenger noe søtt . 
Halvveis i måltidet er vi litt sultne og litt skeptiske . 
Mindre skeptiske blir vi ikke av å høre at slakterbiffen er dekket av jord . 
Spissjord kaller han det , servitøren som kommer med fatene . 
Ifølge han er dette en spiselig jordtype . 
Det smaker ikke spesielt mye , men tilfører retten nødvendig salt og knas . 
Sammen med desserten , smuldrepai med eple og bringebær , er dette kveldens beste retter . 
Begge er både velkomponerte og smakfulle . 
Lokalene i Ørnen gir en eksklusiv følelse , men som aldri oppleves som stiv . 
Interiøret er moderne og sammensatt av ulike materialer og farger . 
Det bidrar til en avslappet atmosfære . 
Uavhengig av om man tar et glass i det omfangsrike barområdet eller en matbit ved bordene langs vindusrekken . 
Det grå gulvteppet gir en lun følelse , sammen med det dunkle lyset på kveldstid og de glitrende fargene fra byen . 
Det eneste ved lokalet som bryter med hyggen er serveringsstasjonen ved siden av bordet vårt . 
Den er full av plastposer med smør og majones , som blir liggende i romtemperatur hele kvelden . 
Den mørke veggen ovenfor er flekkete av søl . 
Spisekartet er heller ikke særlig innbydende . 
Det er både slitent og slitt , men innholdet har noe å friste de fleste med . 
For listen er like fragmentert som et hotellklientells behov , med både burgere , svineribber og femretters meny . 
Selv om prisene er moderate hos Roast , har ikke femretteren høy nok kvalitet til at den er verdt å gå for . 
Men for en enkel rett og et glass vin i solnedgangen , er Roast en restaurant som absolutt bør besøkes for å få et glimt at en ny side ved Bergen . 
For her får du god vin , lun atmosfære og en svimlende utsikt . 
Restaurantene vurderes på bakgrunn av helhetsopplevelsen av service , mat , konsept , pris og atmosfære innenfor sin sjanger . 
Antall hjerter indikerer hvor vellykket opplevelsen var . 
Ett hjerte er dårligst , seks hjerter er best . 
Fallitt på Fløyen 
Menyen tyder på at Fløien Folkerestaurant vil , de får det bare ikke helt til . 
Det er trist om dette blir turistenes førsteinntrykk av gastronomibyen Bergen . 
Meny : 
Kafé og lunsjbretter , tebrød og kaker . 
Profil : 
Enkel norsk og europeisk hverdagsmat . 
Pris : 
Lunsjretter fra 155 - 185 kr . Supper 145 kr . 
Lørdagsgrøt 65 kr . 
Småretter og bakst 35 - 135 kr . 
Kort oppsummert : 
Kaféretter med lite smak i slitte omgivelser . 
Restauranten er foreløpig kun åpen lørdag og søndag 11 - 17 . 
Det er sol , det er lørdag og hele Bergen er her . 
Dette er hele byens storstue i ekte norsk stil . 
Her kan du ta med deg barna på lørdagsgrøt og slå deg ned i turtøyet ved store trebord . 
Til og med norsk køkultur får du med på kjøpet . 
Men det er ikke spesielt hyggelig å begynne måltidet i en stampende rekke . 
Fløien Folkerestaurant har et stort og uformelt lokale . 
Det er åpent , avslappet og høyt under taket i det ærverdige trebygget . 
Du bestiller ved disken , får med deg et plastskilt med bestillingsnummer og venter på enkle kaféretter som serveres ved bordene . 
Et system som tilsynelatende fungerer sånn midt på treet for den store restauranten , for vår smilende servitør leter lenge før han finner frem til riktig bord . 
Man kan tenke at Fløien Folkerestaurant har et ekstra ansvar knyttet til norsk matkultur , som en del av Bergens største turistattraksjon . 
For i 2015 kom 1,5 millioner besøkende opp med Fløibanen . 
Samtidig ble Bergen innlemmet i det helligste av det mathellige , som en av Unescos 18 kreative byer innenfor gastronomi . 
Representanter for eiersiden for Fløien 
Folkerestaurant var faktisk delaktig i Unesco-søknaden . 
Da kunne man kanskje tro at restauranten ville gå i bresjen for denne nye æraen for vestnorsk matkultur . 
Dessverre er det ikke noe som vitner om det i dag . 
For restauranten som burde vise Bergen fra sin beste side , fremstår i stedet som et offer for omsorgssvikt . 
Les også : 
Lokkene på suppegrytene mangler håndtak og må løftes av etter skruen . 
Vinduskarmene flasser . 
Det er sprekker i taket og lampeskjermer fulle av støv . 
Bestikket er skittent og det finnes ikke glass til å drikke av . 
De slitne , grå plaststolene som står på terrassen , er et av de mange elementene på Fløien Folkerestaurant som viser at driften mangler stolthet og omtanke . 
Blomkålsuppen er tynn som vann og har en smak midt mellom mel og utvannet melk . 
I midten av skålen drukner en ensom blomkålbit . 
Av tilbehør finnes det kringler , flatbrød og noe som ser ut som masseprodusert ciabatta . 
Konseptet med suppebuffet er helt i tråd med begrepet folkerestaurant — litt varme i kroppen etter litt frisk fjelluft . 
Suppene koster 149 kr , men selv om det er spis-så-mye-du-vil er det begrenset hvor mye suppe du orker . 
Blomkålsuppen burde vært mye mektigere . 
Den er ikke verdt prisen . 
Det er heller ikke den kjøleskapskalde pastasalaten . 
Salaten ser bugnende ut i friske farger når den seiler inn på bordet , men der stopper nytelsen . 
For pastaskruene er harde . 
Pestoen som dekker retten , har ingen smak . 
Og selv om ørreten smaker bra , synes jeg det er udelikat at skivene blir servert på den samme sammenklistrede måten som fiskeskivene som kommer fra en påleggs-pakke i butikken . 
Quiche Lorraine laget med osten Jørnsberg er derimot en god lunsjrett med både friske , salte og feite ingredienser . 
Den er deilig sprø i kantene med salt ost , bacon , røkt skinke og løk , servert med saftige tomatbåter , rødløk og salatblader på siden . 
Den skal ifølge menyen serveres med vinaigrette , men kommer likevel med aioli . 
Les også : 
Menyen på Fløien 
Folkerestaurant forteller om et bredt utvalg enkle kaféretter med beskrivelser av ekte husmannskost , laget fra bunnen av . 
Her kan du lese om hjemmelagde supper og tilbehør , sesongens grønnsaker og lokale oster . 
Resultatet på bordet er noe annet . 
For meg bærer både pastasalaten , suppen , lokalet og servicen preg av hurtige og kostnadsbesparende løsninger . 
Prisene er dessuten høyere enn hos konkurrentene , og kvaliteten på maten lavere . 
På Fløien Folkerestaurant får kafémat et ufortjent dårlig rykte . 
En tur til Suppologen 
Er det noe Bergen trenger , så er det en suppolog man kan henvende seg til de dagene det regner fra bakken og opp i stiv kuling . 
Starvhusgaten 
3 Meny : 
Supper og wraps Profil : 
Suppe-bar med småmat til å ta med Pris : 
For liten suppe 49 kr , for stor suppe 98 kr. 10 kr ekstra for brød og smør . 
Wraps koster 49 kr . 
Kort oppsummert : 
Supper og wraps i farta . 
Lenge hang den der . 
Plakaten som dekket vinduene med lovnader om lunsj og verdensvante supper . 
Samtidig begynte det å summe om at Søstrene Hagelin var i gang med et nytt konsept . 
Det viste seg å være Supplogen ; En suppe-bar med internasjonale smaker . 
Suppologen ligger i krysningspunktet mellom utsalgssted og kafé . 
Her får du sunn ta-med-mat i farten . 
Den nye suppe-baren har tatt over de gamle lokalitetene til Skyss i Starvhusgaten . 
Her har de 12 trange , men behagelige og myke sitteplasser . 
To kobber-lamper henger over spisedisken i vinduet og trebordene er enkle men pene . 
Rommet er hyggelig innredet , men de nakne , mørkegrå veggene gir rommet en hul følelse . 
Hos Suppologen får du syv ulike suppetyper . 
Denne uken er det blant annet asiatisk kyllingsuppe , norsk betasuppe , gulrot og koriandersuppe de kan friste med . 
Eller hva med tomatsuppe , skogsoppsuppe , fisk— og skalldyrsuppe eller klassisk gulasj ? 
Alle er avbildet på menyen over bestillings-disken . 
Menyen kommer til å endres fortløpende , forteller den hyggelige servitøren . 
Servicen er imøtekommende , men preges av slurv . 
Ved begge mine besøk ble deler av bestillingen , drikken eller bestikket glemt . 
Les også : 
Medisinen fra Suppologen serveres i to størrelser , 2 og 4 dl . 
Det er praktisk for dem som serverer , men ikke nødvendigvis for kundene . 
For meg blir den lille størrelsen for liten , og den store for stor . 
Likevel , faste størrelser gjør serveringen hurtig for travle lunsjgjester . 
Og bestillingen er unnagjort i en fei . 
En stor suppe med brød og smør ender på 108 kr . 
Det er litt for dyrt . 
For samme pris kan du nemlig spise suppe på Zupperia , en fullverdig restaurant med større lokaler , flere ansatte og kostnader deretter . 
Drikken er derimot veldig rimelig . 
Et glass med eplejuice koster kun 20 kr . 
Les også : 
Suppene er smaksrike og velbalanserte . 
Ikke minst et praktisk og sunt alternativ for folk i farten som ønsker noe annet enn brødmat . 
Men jeg skulle ønske at man ikke serverte smør i porsjonspakninger , og drikken i plast for gjester som velger bli sittende . 
For selv om Suppologen i hovedsak er et sted for ta-med-mat , er interiøret gjennomtenkt og gjenspeiler et ønske om at det skal være hyggelig å spise her . 
Da bør man slippe å få deler av måltidet servert i engangsemballasje . 
Gulrot— og koriandersuppen er mektig , med linser , paprikabiter og revet kyllingkjøtt . 
Kyllingkjøttet hører egentlig ikke hjemme her , men i den asiatiske kyllingsuppen . 
Garnityret , som man for øvrig velger selv , er rett og slett plassert i feil suppe . 
Feilen er heldigvis velsmakende . 
Kyllingen gjør seg godt i den krydrede og fyldige suppen . 
Den asiatiske kyllingsuppen blir på sin side mer som en tynn linsesuppe . 
Jeg får den servert med hakkede nøtter som gir en fyldig ettersmak , til en suppe som ellers er tynn og frisk med smak av sitrongress og koriander . 
Er du veldig sulten , er betasuppen eller gulasj mer fyllende kost . 
Begge er smaksrike og mektige . 
Les også : 
Det hjemmelagde brødet er godt . 
Helt ferskt og syrlig , men med i overkant mye mel på . 
Brødet gir en variasjon til suppen og metter litt ekstra . 
Men siden det er veldig fuktig , viser det seg at å servere brødet i servietter , er en dårlig idé . 
Papiret sitter som klistret og må pirkes bort . 
Med sitt internasjonale suppekonsept ønsker Søstrene Hagelin å satse landsdekkende med Suppologen . 
Det håper jeg de får til , for det er alltid vanskelig å finne sunn mat i farta . 
Ikke minst for vegetarianere og allergikere . 
Hvor finner man rask mat til å ta med hvis man er glutenallergiker ? 
Suppologen har svaret . 
Men både mat og drikkeutvalget kan med fordel utvides , og suppene er litt i overkant priset . 
I bestemors stue 
I Kjøttbasaren serverer restaurant 1877 smaksopplevelser på serviset til din bestemor . 
Her er det lett å føle seg hjemme . 
Vetrlidsallmenningen 
2 Meny : 
Fast middagsmeny med tre eller fem retter Profil : 
Norsk tradisjonsmat med en ny vri Pris : 
Fem retter koster 725 kr pr. person , med tilsvarende pris for vinpakke . 
Tre retter koster 595 kr , og 435 for vinpakken . 
Og ostetallerken 169 kr pr. person . 
Kort oppsummert : 
I historiske omgivelser får du ny , norsk tradisjonsmat servert med kunnskap . 
Innenfor de nyromantiske murveggene er det eier og kjøkkensjef Christer Økland som tar imot oss . 
Jakkene henges i garderoben , og på saueskinn og høye stoler seiler vi inn i en kveld full av historier , bilder og veibeskrivelser . 
Til avsidesliggende hønsegårder , bratte tyske vinmarker og til ysterier langs veien mellom Bergen og Stavanger . 
Siri er navnet på den ene servitøren . 
Vilde heter kokken som presenterer første og siste rett . 
Til og med surdeigsbrødet blir vi kjent med her . 
Lucy . 
Sure Lucy heter hun . 
Surdeigen som ble påbegynt med epler for en årrekke siden , og har vokst side om side med restauranten som åpnet i 2013 . 
Les også : 
Det er en stolt nærhet til leverandørene som preger kvelden . 
Fra de to appetittvekkerne av fiskesuppe og svinesvor med svinekrem , gjennom de fem rettene , den valgfrie ostetallerkenen , og videre til både petit fours og vin . 
Skjellbrosmen , bifangsten fra Nordhordland fiskemottak , er fisket av Leif . 
Kyllingene , som serveres med brokkoli er det Bjørn og Els som leverer . 
Og vinmaker Kevin Judd , han er faktisk avholdsmann . 
Menyen ligger klar på bordet i form av et håndskrevet brev forseglet med voks . 
Her nevnes rettene sparsomt med stikkord som skalldyr , fisk , potet , kjøtt , dessert . 
Hva som gjemmer seg bak , får du vite når kokken serverer rettene . 
1877 er årstallet da Kjøttbasaren åpnet . 
Byens basar som den også het , var bygget hvor torghandelen skulle kontrolleres . 
Her inne , i lokalet med murstein og treverk , messingplater og smijernslykter , sørget salgsbodene for en hygienisk og kontrollert handel . 
Gjennom et sterkt fokus på lokale råvarer og historisk-kulturelle referanser i bruk av mat , fat , bestikk og karafler , forvalter restaurant 1877 arven i Kjøttbasaren vel . 
Det er to ting man ikke kommer utenom på 1877 , ifølge Økland selv . 
Det er saus og poteter . 
Derfor har også poteten fått sin egen rett ; en liten kjele med potetmos , surmelk , varm chips , og sprøtt potetskall . 
Servert med ferske ramsløk-blader og -olje . 
Enkelt , men variert nok i smak og tekstur . 
Sausen finner vi på kyllingretten med brokkoli og aspargesbønner . 
Jeg er enig i at den er nødvendig , men den er i overkant salt . 
Av rettene er det desserten , barndomsminnet som Vilde så fint kaller den , som oppsummerer kjærligheten til den norske mattradisjonen best . 
Isen minner om det kalde glasset med melk . 
Det flortynne , sprø vaffelhjertet med bringebær og havre minner om kjøkkenbenken til mor . 
Og brunosten . 
Den kommer man ikke unna . 
Det hele serveres i mormors gamle glass-skåler . 
Les også : 
Vinpakken leveres med fortellinger som gjør at vinen huskes for mer enn smaken . 
Ja , faktisk vil historiene huskes lenger enn smaken . 
For selv om vinene er gode , er de ikke spennende . 
Personlig tror jeg også at historiefortellingen vil oppleves mer naturlig dersom vinen skjenkes ved bordet . 
Det gir servitørene noe å gjøre under presentasjonen , og gjestene et sted å feste øynene . 
Temperaturen er for lav på de hvite vinene , noe som gjør at det tar litt tid før de kommer til sin rett i møte med maten . 
Menyen er tradisjonell , men samtidig leken . 
Bergens fiskesuppe forvandles til en fast munnfull av lyr med gulrot , purre , sitronvinaigrette og gelé , servert på en saltstein fra Himalaya . 
Les også : 
Midt i måltidet kommer kjøkkenet med en utfordring . 
Hver gjest får servert et glass juice og må gjette ingrediensene ut fra lukt , utseende og smak . 
Det er en artig og enkel erstatning for hvilerett . 
Menyen er verdt prisen , men tilbehør — som alkoholfrie drikker - og ostetallerkenen er for dyrt . 
1877 balanserer i et vanskelig grenseland mellom å være traust , med oster som Jørnsberg og den salte sausen , og å være kreativ . 
Men det er nok av de uforutsigbare innslagene , som sagogryn med snøkrabbe og champagne- og østersskum , til at opplevelsen heller mot riktig side . 
Og kaffen , den serveres i tynt gullbelagt porselen , akkurat som du ville fått den etter et bedre måltid hos bestemor . 
Kortreist kinomat 
Tvers overfor inngangen til Konsertpaleet finner du Bergens største gin-utvalg , og et kreativt utvalg av saftige burgere . 
Royal Gourmetburger & Gin leverer pasjon og uformell gjestfrihet . 
Neumansgate 2A Profil : 
Uformelt spisested / bar med mulighet for mat til å ta med Meny : 
Burgere med tilbehør 
Pris : 
For to gin & tonic , to burgere , royal fries , søtpotet fries , en sidesalat og to milkshakes ender regningen på 1013 kr . 
Det er ikke til å legge skjul på : 
Royal Gourmetburger & Gin er ett av mine favorittsteder i Bergen når jeg skal ha en rask matbit . 
Ikke bare fordi jeg elsker å gå på kino , men også fordi jeg vet hva jeg får ; enkel , men saftig burger-mat med en ny burger hver måned , et godt drikke-utvalg og et personale som er dedikert . 
Les også : 
Lidenskapen skinner gjennom allerede ved gin-bestillingen . 
For gin er ikke bare gin . 
Den engasjerte mannen bak bardisken forteller på strak arm og med en glede som er helt nødvendig for å huske små detaljer . 
Og når vi kommer med spørsmål , trekker han til og med frem et par godt brukte bøker for å utdype . 
Gin Mare , som her serveres med tomater og oliven , er for eksempel produsert i et gammelt kapell utenfor Barcelona . 
Slike små detaljer gir hele måltidet en ekstra smak . 
Jeg blir anbefalt en Old English med granateple . 
En av bestselgerene på menyen over gin & tonics . 
Med det samme drikken treffer leppene skjønner jeg hvorfor ; det smaker både fruktig og friskt . 
1724 , som er navnet på tonicen fra Andesfjellene hvor kinin ble oppdaget , er lav på bitterhet og har bløte bobler . 
Den har en frisk sitrussyrlighet som lar ginen skinne og knekker fettet i maten . 
Et godt valg . 
Royal Gourmetburger & Gin er gutterommet som har åpnet opp for offentligheten . 
Med skranglete , melodiøs , rock på høyttalerne , spill-automat i hjørnet og lekne plakater av Supergirl og Wolverine . 
Gatekunst og spreke gulvfliser er blandet med treplanker , industri og røde betongflater . 
Spisestedet er uformelt og hverdagslig med serviett-dispensere på bordene og selvbetjent vannstasjon . 
Her bestiller du i baren , men får oppfølging ved bordene . 
Les også : 
Hver måned finner du en ny burger på menyen . 
Pinnekjøttburgeren til jul var et sprekt forsøk på å bringe inn litt julestemning . 
Og det virket . 
Det samme gjør retro-burgeren med bearnés og asparges . 
Den er gjennomtenkt , balansert i smaken og helt tidsriktig . 
Med en feit og god syrlighet , med bacon , tomat og salat , skyter burgeren i gang våren og aspargessesongen . 
Selve burgeren , pucken laget på kjøtt fra Brakstad , serveres medium stekt og er saftig . 
Men burgeren Moody Pig mangler noe . 
Den har lite smak , til tross for kraftige ingredienser som blåmuggost og sennep . 
Flere av leverandørene til Royal Gourmetburger & Gin er småskalaprodusenter , valgt med omhu . 
Milkshakene er for eksempel laget med iskrem fra Charlottes iskremfabrikk på Vågå . 
Hun lager langsom iskrem , med mye luft , mye fløte og lite sukker . 
Det er verdt de ekstra kronene som skiller dem fra shakene hos større kjeder . 
Nevnte jeg at shaken var pyntet med frysetørkede bær ? 
Les også : 
Tilbehøret til burgerne vitner om at gutten på gutterommet er blitt voksen . 
Han som bestemte at burgere og milkshakes var det beste i hele verden , men som nå har utviklet smaksløkene sine . 
For trøffelaiolien og sidesalaten med syltet løk , chili og hummus er ikke gutte-streker , men derimot smaksmessige originale tilbehør . 
Dessuten er gutten blitt gammel nok til å få utviklet sitt eget øl ; Burgerbajer fra Ekangersmuget , Bergens minste ølbryggeri . 
Royal fries er sprø og salte på smak , men dyre . 
Det samme er de originale søtpotetchipsene , som koster 69 kroner . 
Samtidig er de jo så gode at skålen er skrapet når vi er ferdige . 
Søtpotetchipsene passer perfekt med den søte honning og sennepssausen . 
Men plastbeholderne som dressingene serveres i , bør med tanke på både miljøet og estetikken , byttes ut med skåler av glass eller keramikk . 
Prismessig ligger Royal Gourmetburger & Gin akkurat litt over middels . 
Noe av tilbehøret er på grensen til dyrt . 
Men , her får du kvalitetsvarer i et hyggelig miljø . 
Det gir regningen en bedre smak . 
Ruccola til hverdag og fest 
Det er utrolig hva en god vin og litt smakfull pasta kan gjøre for livskvaliteten . 
Vetrlidsallmenningen 7 , tlf. 48 34 67 07 Profil : 
Hverdagsrestaurant for lunsj og middag 
Meny : 
Tradisjonelle italienske retter med et bredt utvalg av sjømat Pris : 
1342 kr for to ganger tre retter , fire glass vin , en espresso og en kaffe . 
Ruccola Café & Restaurant er litt som planten . 
Alle liker den . 
To minutter etter bestillingen er gjort , er det plutselig som å være på ferie . 
Skuldrene senkes , pulsen slakker sakte ned , og tankene forsvinner i den behagelige summingen av alle gjestene . 
Selv midt i uken er det fulle bord og noen må snu i døren . 
— Slik er det hver dag , forteller servitøren . 
Hun liker når det er mye å gjøre . 
Smaken av en lett norditaliensk hvitvin med grønne undertoner av asparges , tar meg rett til Veneto og varme sommerkvelder i Verona . 
Vinene på menyen er i hovedsak italienske , og er slik i tråd med restaurantens profil . 
Men den italienske lidenskapen for vin er fraværende . 
Servitørene har lite kunnskap om vinene på menyen , selv om vi gladelig får anbefalinger . 
Det er et sjansespill som ender med halv uttelling . 
Hjemmelagde lyse brødstykker med deilig mykt kryddersmør til , gir kvelden en behagelig begynnelse . 
Før forrettene av grillet kamskjell og scampi setter munnen i vann . 
Les også : 
Begge rettene har flere like ingredienser , som tomatsalaten , spirene og ruccolabladene . 
Likevel har rettene sin egen identitet . 
Det milde kamskjellet med den definerte stekeskorpen kommer enda tydeligere frem med den friske og fruktige smaken av pasjonsfrukt . 
Rotmosen av selleri , som hører til scampiene , er tykk og balansert . 
Den er et søtt motstykke til den syrlige salaten . 
Selv om begge forrettene overøses av ruccola , er bladene et nødvendig smaksbidrag hos dem begge . 
Det burde kanskje ikke komme som en overraskelse , men det gjør likevel det . 
For ruccola er en misbrukt ingrediens . 
Menyen er stor og variert , med et rikt utvalg av både sjømat og vegetarretter . 
Her har du nærmere seksti retter å velge mellom . 
Menyutvalget , sammen med det hjemmekoselige , rustikke lokalet , er i hovedsak det som gjør Ruccola til en hverdagsrestaurant — og skiller den fra gourmetrestauranten Trattoria Italiana på Nordnes . 
Prisene på de to restaurantene er nokså like . 
Gjennom hele måltidet kommer servitøren bort og tar temperaturen på stemningen . 
Hun skjenker i glassene våre , og har tilsynelatende full kontroll på bordene rundt om i lokalet . 
Tross dette ; vi må likevel vente lenge på vinen som er bestilt til hovedrettene . 
Maten er lunken når første dråpe treffer glasset . 
Hovedrettene er i dette tilfellet pasta og risotto , fremfor de fristende secondi-rettene . 
For hvem kan motstå en hjemmelaget steinsoppravioli ? 
Den har en litt uheldig hard konsistens , men er smakfull og drypper av fløte . 
Både den og risottoen med breiflabb og blekksprutblekk er altfor salte . 
Heldigvis overskygger det ikke risottoens beste kvaliteter : 
Fiskebitene er saftige og smelter i munnen . 
Teksturen er perfekt seig . 
Gaffelmotstanden forteller historien om en kokk med kjærlighet for ost . 
Les også : 
Utvalget av desserter er klassisk og forutsigbart . 
Crème brûlée , tiramisu , brownie , ostekake , vaniljeis og panna cotta . 
Men også her har de trauste rettene noe eget som gjør dem minneverdige . 
På tross av det vanlige vaniljedrysset på siden , det halve jordbæret og de rotløse blåbærene . 
En bit av ostekaken , og jeg er solgt . 
Kaken , som er laget med hvit sjokolade , er akkurat passe fyldig . 
Den er bløt , fast og nøyaktig salt nok til å bære sødmen . 
Brownien har en spesiell , ganske tydelig smak av brent terrakotta . 
Italienske Ruccola har et mantra : 
De vil tillate folk å velge velsmakende , sunn og rimelig mat , som har en positiv effekt på livslengden og livskvaliteten . 
Det oppnår de med godt tilberedte råvarer og en personlig , avslappet service . 
Men de kan likevel kutte på saltet , og tilegne seg mer kunnskap om vinene . 
For det er mye glede i god vin . 
Tenåringstempura Isushi Minde tilbyr en forsiktig start for sushi-skeptikeren , med lite rå fisk på menyen . 
Fridalsveien 42 , tlf . 55 19 50 00 . 
Profil : 
Spisested med fokus på mat til å ta med . 
Meny : 
Småretter og hovedretter . 
Sushi , supper , wok og nudler . 
Ingen dessert . 
Priser : 
718 kroner for smårett-miks , fem maki , to typer sashimi , sjøgress , chilimajones og to mineralvann . 
Med sin plan om 25 avdelinger innen 2020 , er Isushi og Roger Johannessen i ferd med å legge Norge for sine føtter . 
Målet : 
Å skape hyggelige spisesteder hvor familier og venner kan møtes . 
I lokalene på Minde er det pent , men ikke direkte hyggelig . 
Lokalet er tomt og kaldt , og de få gjestene som stikker innom er der for å hente maten . 
Kjapt inn — kjapt ut igjen . 
Restauranten er striglet , moderne og velholdt i sushi-kjedens egne farger : 
Oransje og svart . 
Grønne planter frisker opp langs inngangspartiet . 
Glasslampene i kobber gjør at lokalet ser varmt og innbydende ut . 
Det visuelle stemmer overens med forventningene , men følelsen av å være på restaurant får jeg aldri . 
Isushi 
Minde er først og fremst et sted for utkjøring eller henting av mat , dermed er det ingen som sier hei og tar imot deg . 
Ingen forklarer hva som er hva av maten din uten hvis ikke du spør . 
Og ingen sier farvel når du går . 
Dette er ikke stedet du drar på date , eller for å spise middag med mor . 
Men kanskje du drar hit hvis du er 15 år og skal møte kompisene . 
Her får du servert brus i plastflasker til hitlisten med tropical house . 
Prisene har en vennlig innvirkning på et strengt ukelønnsbudsjett . 
Les også : 
Spisekartet ligger klar på bordene som er enkelt , men pent dekket med glass og pinner . 
Menyen ser variert ut , med et knippe asiatiske varmretter , i tillegg til sushi-utvalget . 
Mange av ingrediensene i makiene går igjen . 
Som kokt reke og kokt laks . 
Utvalget av sashimi og nigiri er lite , med kun fem valgmuligheter . 
Etter å ha bestilt ved bardisken innerst i lokalet , får vi med oss brusflaskene tilbake til bordet , og venter på smårett-miksen . 
Den består av mozzarella-sticks , kylling-nuggets , vårruller med grønnsaker og kyllingspyd . 
Kyllingspydene er møre , saftige og mildt marinerte . 
De er stablet sammen med de øvrige rettene på en tallerken med noen enkle ringer av vårløk som garnityr . 
Nuggetsene er sprø og salte med en tydelig smak av sprø mais . 
Konsistensen tyder på at de er laget på skikkelig kjøtt . 
Vårrullene er derimot smakløse og helt avhengige av den søte chilisausen for å ha en funksjon . 
De fire bestanddelene i retten har for øvrig lite med hverandre å gjøre og gir ikke en spesielt spennende smaksopplevelse . 
Men det er mye mat for pengene . 
Vi betaler kun 89 kroner for hele tallerkenen . 
Midt i smårettene kommer damen fra bestillingsdisken bærende på et stort , delikat skifer-fat dekket av maki og sashimi . 
I hjørnet ligger det fire biter med laks og agurk , sake supreme , formet som en stjerne . 
Neongrønne biter av california-maki lyser opp blant wasabi-roser og rene , tykke biter av kveite og kamskjell . 
Fatet bærer preg av å være lagt opp med kjærlighet . 
Men kjærlighet alene klarer ikke å bære syv ulike sushi-varianter . 
Sashimien av kveite er for tykk og får en seig konsistens . 
Spicy hotate er mild og har lite smak , med kun få dråper chilimajones på innsiden . 
Chilimajonesen er veldig god , men den er en gjenganger . 
Den finnes nemlig også både i softshell , med fritert krabbe , agurk , avokado og teriyaki , og i crunchy tamago . 
Sashimi av kamskjell er det beste på tallerkenen med sin rene smak . 
Her passer tykkelsen bedre for det myke kjøttet som smelter i munnen . 
Les også : 
Isushi 
Minde er foreløpig den eneste avdelingen i kjeden som tilbyr varmretter , både i restauranten og til å ta med . 
De har mye å vinne på å kunne tilby kundene et alternativ . 
For sushien bærer preg av å være laget for dem som ikke liker rå fisk . 
Av 23 makier med sjømat er 13 av dem varmebehandlet . 
For noen er det en nedtur . 
For andre er det en måte å få ungene til å spise fisk på . 
I tillegg til at utvalget på menyen er magert , faller restauranten delvis gjennom på kvalitet og brutte løfter . 
For det er viktig at risen ikke er klissete , at sprø mat er sprø , og at sterk mat faktisk smaker sterkt . 
Skal man overbevise en skeptiker , må man levere det man lover . 
Ski og sjømat i skjønn harmoni Tidligere Bocuse d ’ Or-vinner Geir Skeie har tatt over grytene på Skarsnuten Hotell . 
I enden av skiheisen venter det hummer og sjøkreps . 
Holdeskaret , 3560 Hemsedal , tlf. 32 06 17 00 . 
Profil : 
Sjømatrestaurant med lunsj og middag . 
Meny : 
Både store og små enkeltretter , samt fastsatt meny til middag . 
Pris : 
Lunsjrettene koster mellom 165 og 285 kr . 
Middagsretter eller fast meny fra 155 til 575 kr . 
Brygga11 ruver over bakkene hvor jibberne suser fremoverlent forbi vinduene . 
Solen skinner over fjelltoppene og inn gjennom den store glassbaugen på hotellet . 
I tråd med resten av bygget er restauranten innredet for å gi deg følelsen av å være på hytten . 
Stolene er brune og kraftige . 
Teppet på gulvet , gasspeisen og kobberlampene skaper varme . 
Dette er det nærmeste du kommer alpene i Norge . 
At menyen er for liten , er for så vidt et kompliment like mye som det er et forbedringspotensial . 
For selv om det er mange spisesteder man kan benytte seg av i Hemsedal , frister det mest å ta skiheisen opp igjen til Brygga11 . 
Resultatet er at før vi er halvveis inn i helgen , har vi allerede spist oss gjennom det meste på menyen . 
Les også : 
Lunsjmenyen inneholder mange av de samme rettene som middagsmenyen ; cæsarsalat , fiskesuppe , fiskeburger , pizza og blåskjell . 
Og selv om det er velkomponerte og raske retter , er det ikke fristende å spise den samme fiskesuppen til både lunsj og som forrett til middagen . 
Størrelsen er den samme . 
Som forrett blir den for mektig . 
Men fiskesuppen er smaksrik , med store , myke blåskjell . 
Laksen er perfekt temperert og fremdeles litt rå på innsiden . 
Jeg savner en fyldigere konsistens i suppen og mer dybde i smakene , men retten er deilig , og varmer godt i kroppen . 
Fiskeburgeren er også en sikker lunsjvinner etter en kald økt i bakken . 
Den serveres med hjemmelaget , ristet surdeigsbrød , hjertesalat , grillet rødløk , sennepsdressing og pommes bistro . 
Et smakfullt og litt sunnere alternativ til den klassiske hamburgeren med hvitt burgerbrød . 
Den dekker likevel behovet for fett og salt , og får deg raskt ut igjen . 
Etter lunsjen pumpes musikken gradvis opp i baren . 
Slalåmstøvlene tramper opp steintrappene . 
Med snøroser i kinnene og svette ulltrøyer er det tid for afterski . 
Sammenlignet med Stavkroa lenger nede i baken har Skarsnuten et roligere og mer voksent alternativ . 
Også her stiller de med egen DJ og grønne lys , men ettermiddagen oppleves mer som en seanse med DJ Friendly enn en russefest . 
Og det aller beste ; Skarsnuten har egen ginbar . 
Her finner du en seriøs lidenskap for faget , og hele 35 ulike typer gin . 
Les også : 
I tillegg til à la carte-menyen finnes det en middagsmeny hvor du kan velge mellom tre og fire retter . 
Både fredag og lørdag er det lakse-tataki , maissuppe , stekt torsk og brødpudding som står for tur . 
Det er en fryd nesten helt til siste slutt . 
Da ryker dessverre snøret . 
Brødpuddingen har nemlig lite smak og oppleves nesten som en klumpete bakt risgrøt når det kommer til tekstur . 
Sammen med ananasen med chili som ligger på toppen , og en litt tørr marengstopp , blir hele retten sprikende og udefinerbar . 
Servitørene er dyktige og personlige . 
Faktisk fremstår de så profesjonelle med sine flotte uniformer , effektivitet og kontroll at jeg stusser over de grunnleggende feilene som gjøres . 
Et eksempel er at det ikke hentes glutenfritt brød når en av bordets gjester informerer om glutenallergi . 
Konfekten som bestilles blir ikke presentert . 
Og når en av gjestene begynner å skjenke vann fra flasken selv , kommer servitøren og griper den demonstrativt ut av hånden hans . 
Dette er hendelser som blir små i løpet av en vellykket helg , men de er viktige for meg som gjest . 
Restauranten på Skarsnuten lever opp til forventningene med nydelig utsikt , et varmt personale og potensielt en av Norges mest dedikerte bartendere . 
Her kan du spise sunt og godt , i en atmosfære hvor dunjakken og ulltrøyen føles naturlig . 
Prisen kan du i noen grad bestemme selv . 
For menyen har flere ulike nivå . 
Og spiser man seg lei den lille menyen , kan man alltids drikke gin i stedet . 
Deilig gin , med friske bær , grillet sitron og roseblader . 
Les også : 
Sent , men godt Den som venter på noe godt , må vente lenge på Horn of Africa . 
Men ikke forgjeves . 
Her serveres smakfull og autentisk mat til lave priser . 
Strandgaten 212 , tlf. 95 42 52 50 . 
Profil : 
Etiopisk og eritreisk mat . 
Meny : 
Middagsservering . 
Tradisjonelle gryter og deleretter . 
Pris : 
861 kr for seksretteres kirchatmix for to personer , tre glass vin , to sjokoladekaker og en kaffeseremoni . 
Horn of Africa er det eritreisk-etiopiske kjøkkenet som ligger ute på Nordnes . 
Restauranten drives av paret Lensa Guluma og Yonas Beyene . 
Etter å ha vært stengt for oppussing i litt over en måned , åpnet de dørene igjen i midten av februar . 
Endringene i lokalet er store og til det bedre . 
Restauranten , som tidligere så ut som et omgjort lager , er nå blitt intimt og mer oversiktlig . 
Lokalet er fargerikt , i røde , og gule farger , med lyssatte glassbilder og malerier på veggene . 
Restauranten er fremdeles liten med plass til rundt 30 gjester . 
Les også : 
Menyen er også liten , men variert . 
Den består av fem hovedretter , og tre ulike typer kirchat . 
Kirchat er et stort brett med flere ulike retter som varierer i smak . 
Disse brettene minner meg om indisk thali . 
Her har du noe søtt , noe salt , sterkt og mildt om hverandre . 
Prisene er veldig lave , og gir deg mulighet til å fråtse uten dårlig samvittighet . 
Vi bestiller to kirchat-brett , med seks ulike retter , og to glass rødvin . 
Kort tid etter får vi drikken , og så venter vi . 
Og vi venter . 
Og venter . 
Dette var første besøket hos Horn of Africa . 
En og en halv time tok det før maten kom på bordet . 
Det er det lengste jeg noen gang har ventet på maten på en restaurant . 
Men med kun én person i restauranten , og kun én på kjøkkenet , er det ikke rart at vi ventet lenge . 
Når jeg besøker restauranten på nytt etter oppussingen , er ventetiden mye kortere . 
Men det er fremdeles merkbart at det er for få hender i restauranten . 
Noen av gjestene blir stående og vente lenge før de får bord . 
En av de andre gjestene forsøker lenge å få kontakt ved bardisken . 
Det er gjestfriheten og roen som redder opplevelsen . 
Les også : 
Måltidet begynner med en varm våtserviett . 
Vi vasker hendene , men før vi kan kaste oss over maten får vi en demonstrasjon av hvordan den skal spises . 
Her spiser man nemlig ikke med kniv og gaffel , men med en type syrlige pannekaker . 
De kalles injera . 
Yonas forklarer entusiastisk at versjonene de har her er laget på en blanding av byggmel , hvetemel og teff , for å få riktig konsistens og smak i møte med det norske vannet . 
Originalt lages de kun av teff . 
Tre av de seks rettene er vegetariske : 
Kikert-puré , spinat og rotgrønnsaker med krydder . 
To av kjøttrettene er av okse . 
En med krydder og en uten . 
Den sjette og siste retten er en kyllinggryte med egg , Doro Wet . 
Sausen er en tykk , deilig smaksbombe av tomater og berbere . 
Dette er en krydderblanding som blant annet inneholder mye paprika . 
Det er godt . 
Og grisete nok til at du bør ha den våte kluten lett tilgjengelig . 
Etiopia er verdenskjent for sin unike kaffeseremoni , og det er både eksotisk og spennende at Lensa og Yonas har seremonien som et eget punkt på menyen . 
Kaffebønnene brennes på kjøkkenet og tas med inn til bordet . 
Duften sprer seg i lokalet , før stekepannen forsvinner inn igjen på kjøkkenet der kaffen brygges . 
Når den er ferdig serveres kaffen fra en tradisjonell kokekanne kalt jebena . 
Under seremonien brennes det røkelse og serveres popkorn . 
Hvorfor popkorn , er jeg ikke helt sikker på . 
Ikke Yonas heller . 
Men det smaker godt med noe salt til den søte , kruttsterke kaffen . 
Les også : 
Hvis du ser bort fra dessertene , som er sjokoladekake eller iskrem , gir Horn of Africa deg en tradisjonell og spesiell opplevelse . 
Og snart skal den nye annenetasjen utformes til avdeling med autentiske bord og stoler . 
Jeg håper at de innen den tid har fått litt ekstra hjelp i restauranten . 
For selv om ventetiden er lang , er maten god og billig . 
Og gjestfriheten er stor . 
Sol ute , sol inne På Solstrand får du hotellets populære lunsjbuffé og avkobling i velværeavdelingen for prisen av en treretters middag . 
Meny : 
Buffé med norske og søreuropeiske smaker Profil : 
Middels formell lunsj i historiske omgivelser Pris : 
1250 kroner for to personer til søndagslunsj , med en 0,75 l flaske med eplemost fra Spildegarden , og tilgang til velværeavdelingen . 
I gangene på Solstrand Hotel & Bad på Os lukter det slik det ofte gjør i ærverdige gamle hotell ; av varm tradisjonsmat og gammelt treverk . 
Lunsjsalen er lys i gult , med store vinduer og lysekroner i taket . 
Bordene er dekket med hvite duker , tøyservietter og små blomsteroppsatser . 
I disse stilfulle omgivelsene serveres det som kanskje er regionens mest ettertraktede søndagslunsj . 
Her dekkes det opp til en rikholdig buffé og avkobling i velværeavdelingen . 
Men det gjelder å bestille tidlig . 
Personalet møter oss i døren og ber om navnet . 
« Skal vi se » , hører jeg . 
Og så blir det stille . 
Fire måneder etter at bestillingen ble lagt inn , er den borte . 
Heldigvis finnes det et ledig bord . 
Vi blir geleidet bort til et vindusbord , og får bestilt noe å drikke . 
Utenfor vinduet endres horisonten hele tiden . 
Havgapet er trollbindende . 
Les også : 
Buffeen er fylt med norske og søreuropeiske retter . 
Ostegratinert laks , rømmegrøt og biff er noen av de varme rettene . 
I den andre enden av rommet finner du gresk salat , pastasalater og sjømat . 
Det er fristelser på rekke og rad , med god variasjon og bredde i utvalget , også for vegetarianere og gluten-allergikere . 
Søndagslunsjen begynner klokken 13 og varer frem til halv tre . 
Den tiden trenger du for å jobbe deg gjennom alle rettene , så det lønner seg å være presis . 
Dessuten er det ikke alle rettene som fylles på igjen . 
At alle gjestene kommer samtidig er en effektiv løsning for hotellet . 
Men det fører også til kø når alle gjestene befinner seg på samme sted i måltidet til samme tid . 
Kø foran varmmaten først . 
Og kø foran kakene til slutt . 
Men heldigvis er køene korte , og maten er god nok til å vente på . 
Resepsjonisten kan fortelle at de ikke fyller opp hele kapasiteten i lunsjen , for å unngå at det blir for trangt . 
Ut fra romfølelsen er det en god strategi . 
Det er vanskelig å holde en buffé delikat og ren når det er så mange mennesker som skal forsyne seg selv . 
Skjeer havner i krukker de ikke hører hjemme i , og før du vet ordet av det er flere av rettene fusjonert . 
Les også : 
Dette er buffeens forbannelse , også på Solstrand . 
Etter kort tid er tavlehonningen full av rødt syltetøy . 
Spekeskinken til grøten er dekket av grønn salat . 
Dette kunne likevel vært unngått hvis noen hadde hatt et våkent øye på rettene . 
Det synes jeg man bør kunne forvente i denne prisklassen . 
Pinnekjøttet har en tydelig og dyp , litt røkt smak . 
Kjøttet er saftig og serveres som hele pinner . 
Etter pinnekjøtt , er taskekrabbe en av mine absolutte favoritter . 
Mest av alt på grunn av den subtile , likevel tydelige smaken . 
Dessverre finner jeg ikke igjen denne smaken i krabbene som ligger foran meg . 
De er kalde , henger fast i skallet og mangler det karakteristiske sporet av salt og sjø . 
Scampi med sitron og litt gressløk , torsk med salsiccia , og salaten med granateple , eple og løk er noen av høydepunktene på buffeen . 
Det samme er utvalget av ost , med cheddar , chèvre , blåmuggosten Kraaftkar og franske Brillat-Savarin . 
De utgjør et variert , men omgjengelig utvalg . 
Les også : 
Av dessertene var det karamellpuddingen som gjorde best inntrykk , med sin fyldige og voksne smak . 
Smaken er nesten på kanten til brent , slik at bitterheten så vidt treffer tungen . 
Dessertene er ellers klassiske , med en overvekt av luftige konfirmasjonskaker . 
Her kunne man med fordel variert med et utvalg porsjonskaker for å gjøre serveringen mer delikat , og variasjonen større . 
Samtidig har de prøvd å tenke på alle : 
På enden av buffeen står en kjøler med ispinner for de minste gjestene . 
Barna har også fått tildelt et eget mat-hjørne , med klassiske « barne-retter » som pommes frites , pølser , pizza og pasta bolognese . 
På Solstrand får du en hel dag for prisen av en treretters middag . 
I alle fall nesten . 
For her kan du forlenge opplevelsen i velværeavdelingen for bare hundre kroner ekstra . 
Det er en liten pris for en avslappende og behagelig opplevelse . 
Så husk håndkle . 
Hjemme hos fru Bjelland 
I et bortgjemt lokale på Nordnes kokkelerer Randi Bjelland slik hun alltid har gjort det , med en sjelden nærhet til både mat og mennesker . 
Strandgaten 201 , tlf . 55 90 02 44 Profil : 
Hjemmelaget norsk husmannskost 
Meny : 
Hovedretter til lunsj og middag , rundstykker og smørbrød . 
Ingen dessert Pris : 
470 kr for to hovedretter , to mineralvann og to kopper kaffe 
Det er alltid godt å komme inn til fru Bjelland . 
Ski-kommentatoren på radioen summer lavt i bakgrunnen , og kjøkkenviften durer som den gjør rundt middagstider hjemme . 
Lokalet ser ut som et hjem også . 
Veggene er dekket av blått panel og disken er i treverk . 
Skapdørene husker jeg fra da jeg var liten , og komfyren ser ut som en klassisk Grepa . 
Dette er en unik restaurant , uten trykte menyer , og uten vinkart . 
Dette er kjøkkenet til fru Bjelland . 
Damen bak grytene er en levende kjøkkenlegende . 
Randi Bjelland er 82 år . 
Etter 65 år i kokkefaget driver hun spisestedet Bjellands kjøkken alene . 
Og hun er ikke redd for å si hva hun synes om utviklingen mot ferdigmat : 
Folk får i seg for mye næringsfattig mat . 
Da fru Bjelland kom til Bergen i 1951 var det ikke noe som het fryseboks . 
Alt skal gå så fort i dag , sier hun . 
Skikkelig mat har man ikke tid til . 
Men tid er noe Randi Bjelland tar seg . 
For smakfulle torsketunger trenger lang steking , og de må snus jevnlig , skal de bli skikkelige . 
— Dessuten , man må spise ordentlig mat hvis man skal holde seg frisk , sier hun . 
Les også : 
På tallerkenen min ligger det ti små , brune stykker med saftige torsketunger . 
Alle med en sprø skorpe og myk innside . 
De små hvite kjøttstykkene glir ut av sitt gode , salte skinn . 
Tre halve poteter fungerer som et lerret for fisken og bidrar med en helt nødvendig sødme . 
En solid dose raspet eple og gulrot er friskt smakssatt med litt sitronsaft . 
Den rydder plass til enda mer fisk , og en tykk , syrlig remulade med kapers . 
Dette er ekte husmannskost . 
Fisken får Bjelland fra Lofoten . 
Kvalitet , sier hun kontant om varene . 
Det må være kvalitet . 
Hvis ikke , går varene rett i retur . 
Spesielt har det vært utfordringer med å få god nok kvalitet på hvalkjøttet , forteller hun . 
Men denne , den er perfekt . 
— Se her , sier hun og holder opp et blodig kjøttstykke for å vise meg hvor mykt kjøttet er . 
Hun trykker fingeren tvers igjennom . 
Slik skal kjøttet være , bekrefter hun og smiler . 
Bjelland snakker om mat med åpenbar glede . 
— Har du smakt kjaker ? 
Torskekjaker ? 
Jeg venter på dem nå . 
De er fulle av smak . 
Les også : 
Alle vil snakke med fru Bjelland og fru Bjelland vil snakke med alle . 
En av gjestene står på kjøkkenet for å lære hemmeligheten bak matlagingen hennes . 
En annen kommer inn med sin sønn , og takker for sist . 
Å være hos Bjelland er som å være hos bestemor . 
En bestemor som serverer mat på gamlemåten , og som kommer med litt råd underveis . 
En av hjertesakene hennes er at de voksne må snakke med de unge . 
Og de unge må lytte . 
Hvert år kommer turistene for å smake på hvalkjøttet som Bjelland lager . 
Det er ikke så vanskelig å tilberede hval så lenge du vet hvordan , forklarer hun . 
Kjøttet bankes helt flatt , før det stekes raskt på høy varme . 
Pannen må være skikkelig varm , ellers blir ikke kjøttet slik det skal være . 
Under ett minutt på hver side , litt stekt løk i pannen , kraft og et oppkok . 
Og voilà . 
Kjøttet er rødt på innsiden og smaker særegent av jern , salt , søtt og litt brent . 
Det er en utrolig god og rik smak . 
Med en frisk salat av paprika , isbergsalat og tomater , samt poteter på siden , er retten komplett . 
Les også : 
Du må sette av tid hvis du vil spise hos fru Bjelland . 
God mat kan nemlig ikke hastes . 
Her spiser du til lyden av gulrøtter som raspes , i tykk os fra fisk som stekes . 
Som på kjøkkenet til mormor . 
Hele opplevelsen gjør at du spiser på en annen måte . 
Mer ærbødig . 
Og du rydder gledelig av tallerkenen selv . 
Det er slik det er å være gjest hos Fru Bjelland . 
Hvor ingen ringere enn kronprinsparet og Jesus våker over matlagingen fra sin plass på veggen . 
Fransk mat krydret med rockesitater Boha har rockesitater på veggene , blondegardiner i vinduene , og et kjøkken som leverer klassiske , franske strofer . 
Meny : 
Fransk middagsmeny frem til 19 . 
Mars 2016 Pris : 
2423 kr for to seksretters smaksmeny , med vin til fem av rettene og kaffe . 
Boha har servert bergensere i 15 år . 
Restauranten har vært kjent for sin kjærlighet til vin og mat , og det gode liv rundt Middelhavet . 
Men også for sin kjærlighet til rock . 
Alle veggene er dekorerte med rocketekster , og på nettsidene forteller eier Per Trygve Bolstad om sin kjærlighet til både bourbon-whisky og Motörhead . 
Mange av verdens mest anerkjente kokker har hentet verktøyet sitt i Frankrike . 
Magnus Nilsson fra Fäviken er en av dem . 
Vår egen Hellstrøm er en annen . 
Boha hadde heller ikke vært den restauranten de er i dag uten den franske arven . 
Frem til 19. mars har Boha viet hele sin meny til å hylle det franske kjøkken . 
I tråd med det franske fokuset åpner vi kvelden med to glass av champagnen Zero Brut fra Tarlant i Oeuilly , en litt fruktig og søt champagne med en tydelig frisk avslutning . 
Navnet kommer av at det ikke er tilsatt sukker i vinen før den tappes og selges . 
Den er frisk og behagelig både som aperitiff og som følge til vår første rett . 
Mens vi venter på første rett , blir vi sittende og gjette på rockesitatene på veggene . 
« Hvem var det som hadde den låten igjen ? » . 
Vi er omgitt av norske sitater fra verdens største musikere , og det blir aldri stille rundt bordet . 
Totalt har Boha seks forretter , seks desserter og syv hovedretter på sin gjennomførte franske spilleliste . 
Her kan du plukke og mikse , men du får mest for pengene ved å velge en av de fastsatte menyene . 
For en treretter fra à la carte-menyen koster mer enn dagens fire retters meny . 
Smaksmenyen på seks retter er rimelig sammenlignet med tilsvarende hos andre restauranter i Bergen . 
Den første retten på smaksmenyen er et godt eksempel på totalopplevelsen denne kvelden . 
På en rad på tallerkenen ligger paté av kyllinglever , en av sopp og selleri , og en kylling terrine med foie gras . 
Mellom de tre elementene ligger det syltede gulrøtter , ringer av løk og små blomkålbuketter , sammen med en rund kjeks som smaker av spelt . 
Det er mange spennende smaker , men retten er i overkant fet . 
Visuelt er den heller ikke noen blomsterbukett , med sine fire nyanser av brunt . 
Menyen viser en bredde i teknikker fra kjøkkenets side . 
Men det er ikke alle smakssammensetningene som er finstemte . 
De rene undertonene i leverpateen overdøves av en dominerende appelsinsmak . 
En smakløs klippfisk-brandade forsvinner i brødsmuler og poteter . 
Og kanskje er det her jeg blir retningsforvirret . 
For både menyen og en eksepsjonell vinliste forteller meg at dette er fine dining . 
Men andre ting , som papirservietter under bordbena og mangelen på kunnskap hos servitørene , vitner mer om en hverdags-restaurant . 
En piggvar uten smak , med middels stekeskorpe , tre bakte sopper og en brukket aspargesbønne er under hva jeg hadde forventet . 
Samtidig kan denne enkle og trygge linjen se ut til å virke , for det kalde lokalet er fullt . 
På Boha får du spennende vin på glass , til en god pris . 
2011-årgangen av premier cru chablis fra Pinson Freres er definitivt en av dem . 
Vinlisten viser at restauranten har høy kompetanse på området . 
Derfor skulle jeg ønske de hadde spurt om vi ville ha vinpakke til menyen . 
Servicen er ellers hyggelig og effektiv . 
Vi blir tatt imot i døren , fulgt til bordet og rettene kommer i et behagelig tempo . 
Men ingen av servitørene vet navnet på ostene , hvilken rotgrønnsak vi får servert i hovedretten , eller ingrediensene i desserten . 
Totalt er opplevelsen midt på treet . 
Høydepunktene er hovedretten av andebryst med portvin , fiken og en prim-aktig gulrotpuré . 
Og så er det noen nedturer , som ostetallerkenen der den askedekte geitosten valencay er den eneste osten med tydelig smak . 
Slik beveger vi oss ut og inn av en opplevelse som trenger litt drahjelp før den rocker like heftig som Motörhead . 
Myrkdalsstovo 
Billig frukt , flere kassepunkt , og lokal hamburger , men få sitteplasser , spartansk lokale og lite smak på maten . 
Pris : 
292 kr for en suppe , en gryte og to mineralvann . 
Myrkdalsstovo er spisestedet nærmest trekket . 
Her kan du suse rett inn fra bakken , sparke av deg skiene og få deg noen kjappe kalorier . 
Trehytten er stappfull og dampende . 
Det er lite sannsynlig at du finner en sitteplass , men hvis du har dårlig tid og vil ha en billig matbit uten å måtte ta av deg jakken , da finner du det her . 
Utvalget er som man forventer i en kafé på et alpinsenter : 
Næringsfattige klassikere som pølser , hamburgere , kyllingvinger , muffins og pommes frites . 
Men også sunnere alternativer som salater og supper . 
Les også : 
Både gulasj-suppen og vegetarretten chili con carne , som ironisk nok betyr chili med kjøtt , varmer godt i kroppen . 
Massen som ligner på kjøttdeig er ifølge personalet laget på blant annet sopp , hvitløk , tomater og løk . 
Det er rett og slett en chili con carne uten carne . 
Og enda viktigere , uten smak av chili . 
Begge rettene smaker lite , selv om de er kjent for å ha mye smak . 
Rundstykket er en blanding av luft og gummi . 
Menyen i Myrkdalsstovo er litt sunnere enn hva man får servert på de fleste idrettsarrangementer og barnemenyer . 
Her kan du kjøpe oppskåret frukt til bare fem kroner . 
Men , skal barna velge å spise sunt og næringsrikt , må maten ha smak . 
Og den må se innbydende ut . 
Det gjør ikke plastpakkede melonskiver på papptallerken . 
« Vi kan ikke tillate at barn og unge får servert noe som har lavere kvalitet enn det vi gir til de voksne » , sa et av de klokeste menneskene jeg har møtt . 
Og selv om sitatet ble brukt i en annen sammenheng , mener jeg det er minst like viktig når det gjelder mat . 
Barn skal vokse , klatre i trær , og hoppe på rails i bakken . 
Da trenger de god og næringsrik mat . 
Tunet Nytt og pent lokale med utsikt til bakken . 
Garderobeplass og rask betjening . 
Menyen er liten og stemmer ikke overens med hva vi har bestilt . 
Pris : 
620 kr for to stk. pizza , en rømmedressing , en pasta og to mineralvann . 
På den semi-italienske restauranten Tunet er de godt på vei . 
« Aktive unger trenger god og sunn mat » står det på menyen deres . 
Derfor har de ikke barnemeny . 
De har halve porsjoner . 
Det synes jeg er et flott utgangspunkt . 
Men når hovedmenyen består av pizza og pasta , er de ikke kommet helt i mål . 
For hvis du ikke vil ha disse meltunge rettene , kan du kun velge en Cæsar-salat før klokken 17 . 
Om kvelden har de en ekstra suppe og salat som forrett . 
Spesialiteten på Tunet er pizzaen « Myrkdalen » . 
Den har masse farger og mange ingredienser . 
Flere av dem er grønnsaker , men overfloden av ulike smaker og den myke bunnen minner meg først og fremst om hjemmelaget pizza fra tidlig på 1990-tallet . 
Pepperonipizzaen er mye bedre . 
Den har en sprø og tynn bunn . 
Både den og kyllingpastaen har rene smaker av få komponenter . 
Her har man tatt et valg . 
Nuten Lokale råvarer , effektive og hyggelige servitører . 
Ingen dessertviner på glass , ensformig tilbehør og for mange ingredienser i rettene . 
Pris : 
1473 kr for to treretters fra à la carte , samt tre glass vin og to espressi . 
Det tredje og siste alternativet ved skibakken er Nuten , hovedrestauranten på Myrkdalen Hotel . 
Her får du en enkel og lokal middagsmeny , med forretter , hovedretter og dessert . 
Du kan velge dagens tre-retters , eller plukke fritt . 
Her finnes heller ingen egen barnemeny . 
Ifølge menyen skal Nuten være en fjellnut . 
Et sted hvor du kan hente ny energi og inspirasjon , fra ville , lokale og rene smaker . 
Et flott mål , som restauranten delvis når . 
Men det blir også delvis « more is more » . 
For selv om ingrediensene er rene hver for seg , er det for mange av dem om gangen . 
Hovedretten av reinsdyr er et eksempel på dette . 
Her utfylles det møre kjøttet av en kremet kål og salt einebærsaus , mens pannekaken med potet og bacon roter det hele til igjen . 
I Myrkdalen finnes det mat for enhver anledning . 
Alle tre spisestedene er inne på noe bra . 
Nemlig lokal mat , og sunn mat til barna . 
Det synes jeg de skal fortsette med . 
For energirike barn leker best . 
Enmannsforetaket 
Når maten ikke engang tilberedes av en kokk , er jeg usikker på om Von Tangen kan kalles en restaurant . 
Kanskje er det derfor de kaller seg for Fiskebar . 
En restaurantopplevelse skal nemlig romme mer enn mat på et fat . 
Von Tangen er det noble navnet på Bellevues siste tilskudd på menyen . 
En sjømatrestaurant i samme historiske tradisjon som de øvrige restaurantene til Eric Saudan ; På Bryggen , Fløyen , Trollhaugen og Lyst\xadstedet . 
Det er blitt liv i Sandviksboden igjen , med det nyåpnede Fiskerimuseet og det som trolig er Bergens eneste fiskebar . 
Biter av røkt hyse , sammen med kål , hjerteskjell , poteter og beter , ligger i en klar , mild kraft . 
Fisken er salt , fast og har en behagelig flakende motstand . 
Denne retten er den beste av seks vi får servert . 
Og det sier egentlig ikke så mye , for denne retten er vassen og smakløs . 
Men den er fremdeles bedre enn krukken med syltet makrell og uer . 
For den er kjøleskapskald og med tykke , slimete fiskebiter i en gusjen farge . 
Sjelden har jeg følt mer sympati med en måke i det jeg svelger ti cm store , syrlige fiskebiter med skinn . 
Lokalet er tomt og sparsomt innredet . 
Men luftig , gammelt og sjarmerende rustikt . 
Lukten av sjø , og utsikten til de gamle båtene og havet er spesielt . 
Her kan man legge til med båt en fin sommerdag , blir vi fortalt . 
Restaurantens Facebook-side sier derimot det motsatte . 
Men den store uteserveringen passer uansett perfekt for en slik dag . 
Og historien til bygget er til å ta og føle på . 
Fra bordet kan vi se servitøren jobbe kontinuerlig og hardt . 
Men når det kommer til vinanbefalinger og informasjon om maten , mangler hun både kunnskap og kjennskap . 
Hun svarer så godt hun kan , men unnviker enkle spørsmål som hvilken vin som kan passe til maten . 
Etter en stund går det opp for meg hvorfor hun ikke kommer tilbake med mer informasjon ; Hun er faktisk alene på jobb . 
Med det mener jeg ikke at hun er den eneste servitøren . 
Hun er faktisk den eneste kokken også . 
Og oppvaskhjelpen . 
Og sommelieren . 
Ut fra ventetiden , servicen og kvaliteten på maten er det tydelig at dette er for lite . 
Når servitøren må lage klar middagsretter til et seksmannsbord , er det ikke lett å be om vann . 
Jeg synes synd på henne . 
Besøket gir meg dårlig samvittighet , og en følelse av å ha tråkket inn i en fremmeds hjem og bedt henne å diske opp en haug med retter . 
Menyen består av tradisjonelle retter med en kreativ tvist . 
Som krabbe med grapefrukt til lunsj og råmarinert ingefær-kveite med rosiner og nøtter til middag . 
Sistnevnte er en kombinasjon som høres bedre ut enn den smaker . 
For når rosinene og nøttene tygges med fisken blir det en sammenblanding av teksturer og smaker som spriker i alle retninger . 
Det samme gjelder for sjokolademoussekake med hard appelsinchutney og marinerte kirsebær . 
Da er de tilslørte fiskarjentene bedre . 
Pisket krem , rabarbra og smørristede brødsmuler smelter sammen i munnen . 
Jeg blir ikke helt klok på hva slags sted Von Tangen ønsker å være . 
For plastdisken med småkakene og designvalget som er tatt på dispenserne gir meg følelsen av å være i en skolekantine . 
Meny\xadprisene , mellom 125 og 165 kroner for en forrett , og mellom 185 og 245 for en hovedrett , tyder på at dette er en restaurant . 
Da for\xadventer jeg at maten lages på stedet og at noen vet hvordan den lages . 
Von Tangen må ta noen valg . 
For hvis de ønsker å være en \xadrestaurant , foreslår jeg at servitøren får noen å jobbe sammen med . 
Det er en umulig oppgave å drive restaurant alene . 
Ti år med Colonialen Fem og en halv time tok det . 
Kvelden da vi ble med på feiringen av Colonialen . 
En feiring som er vel fortjent . 
For dette er ikke en vanlig middag . 
Jubileumsmiddagen som serveres i august og deler av september er en maraton , og Colonialen setter ny pers . 
Det hele begynte på Engen i 2005 . 
Restauranten i kjelleren ble raskt kjent for å være en av de beste i byen . 
I etasjen over fikk man kjøpt det meste av delikatesser . 
Brød , nybrente kaffebønner , oster og skinker . 
Laila Skorge og Ken Kristiansen klarte i løpet av få år å skape et imperium som er blitt en viktig del av Bergens identitet og matkultur . 
Les også : 
I dag har Colonialen fem utsalg og spisesteder i Bergen . 
Fokuset på kolonialvarer av kvalitet er deres styrke . 
For kunnskapen og nærheten til produktene er tydelig i restauranten hvor Jacobs Bar & Kjøkken pleide å ligge . 
De har brød fra eget bakeri , egen kaffeblanding , konfekt og noen utrolig kreative egenkomponerte retter . 
Det gir dem en historie å fortelle . 
Menyen er en hyllest til naturen , og en fremheving av ekspertise uten at det går på bekostning av råvarene 
Det er viktig å varme opp før en maraton . 
Dette vet kjøkkenet . 
Ut sender de tre munnfuller for å få smaksløkene i gang : 
En spise\xadskje med syltet sei og hjemmelaget pancetta , et reagensglass med klarifisert tomatjuice , og en kikert-polenta med hjemmelaget bresaola og brønnkarse . 
Vi er så vidt begynt å bli varme i trøyen . 
Jubileumsmenyen med 20 retter er en utvidelse av den normale menyen . 
I tillegg til de vanlige 12 , har kokkene hentet frem noen gamle klassikere . 
Nypotet og nypotetskum med rogn , og pølse av kongekrabbe med syltede sennepsfrø , er to av dem . 
De er vakkert presentert på trepinner og stein . 
Og selv om det er verdt det , må man ikke løpe hele lengden . 
Det finnes også en syvretters smaksmeny og en à la carte meny for dem som vil ta en kortere distanse . 
Les også : 
Flere av servitørene bærer en F på brystet . 
F for faglig kvalitet . 
F for fagutdannet . 
Dette gagner både restauranten og kundene . 
Glassene er alltid fylt med vann . 
Servietten brettes når du går fra bordet . 
Og alle spørsmål kan besvares på stående fot . 
Men såpass må det også være med en pris på 5980 kr for to personer . 
Dette er over Michelin-priser , og opplevelsen må måles deretter . 
På nivå med restauranter som Statholdergården og Maeemo . 
Med det i bakhodet burde det ha vært tilstrekkelig med håndklær på toalettene . 
Det burde ha vært mulig å justere ned varmen i det kokende lokalet . 
Og middagen kunne med fordel vært kortere . 
Servitøren nevner at noen av rettene kanskje burde ha vært slått sammen . 
Jeg er enig . 
For kvelden er lang . 
Men tempoet i serveringen er upåklagelig . 
Vinene og ølet er nøye valgt . 
Et par av produsentene går igjen flere ganger , noe som gir oss en mulighet til å bli skikkelig kjent . 
Men to av vinene er ustemte og harmonerer ikke med maten . 
Magnumflasken med champagne sirkulerer og blir ikke kald nok . 
Men smaken smelter likevel perfekt sammen med vår første rett . 
Et foie gras fyllt egg av kamille-gelé med okseterrine . 
For et startskudd . 
Les også : 
Gjennom hele menyen trekkes det en grønn tråd av hjemmedyrkede urter fra drivhuset i bakgården . 
Menyen er en hyllest til naturen , og en fremheving av ekspertise uten at det går på bekostning av råvarene . 
Som nykokt krabbe liggende på en varm stein . 
Men det finnes noen sidespor . 
Pølsene av lammebrissel og kongekrabbe er mindre rene , mindre interessante , og råvarene mindre tydelige enn i de andre rettene . 
Med en ostetallerken og sjoko\xadladeganache ramler vi slitne , gode og mette over målstreken . 
Med jubileumsmenyen viser Colonialen at de blir her i ti nye år . 
Det ser jeg frem til . 
Les også : 
Pizzaen på Danmarks piazza 
Drømmen om Danmarks plass som et folkefylt torg uten biler og trafikk har eksistert siden 1930-tallet . 
Med rimelig og god vin , og mat fra en italiensk madre holder Prego drømmen i liv . 
I varmen hos Prego er både stemningen og lydnivået høyt . 
Det smiles og smattes , og det er høy latter i det rustikke lokalet . 
Som i en ekte italiensk taverna . 
Gamle , unge , par og kolleger er samlet rundt mat som på tradisjonelt vis utfolder seg i veiskillet mellom søreuropeisk og norsk kost . 
Den klassisk italienske pizzaen utgjør en stor del av Pregos varierte og spennende meny . 
Bunnen er tilberedt i over 24 timer . 
I tillegg finnes flere mingleretter på menyen . 
Disse fungerer både som en smaks-meny , som deleretter , eller som i vårt tilfelle , som forretter . 
Størrelsene tilpasser kjøkkenet etter behov og anledning . 
Det knaser idet jeg setter kniven i den pannestekte ørreten . 
Spinat , honning , lime og kremet sopp er med på å løfte den ellers vage smaken på fisken . 
Det er en balansert kombinasjon der frisk lime bryter den behagelig brente skorpen . 
Den er passe søt , passe variert , og størrelsen på retten etterlater rom for hovedretten av lam . 
Salat med syltet pære og en mild blåskimmelost er også en spennende forrett . 
Søte valnøtter utfordres av en krydret salsiccia . 
En lett , syrlig riesling fra Alsace passer helt fint til begge rettene når den kommer opp i temperatur . 
Midt i Norges farligste veikryss er det lett å bli bergtatt av bylivet utenfor . 
Bilene som akselererer forbi . 
Folk som ramler ut av Bybanen . 
Og familier på trilletur . 
Danmarks plass er et dynamisk og allsidig byrom . 
Denne diversiteten finner du også inne på bydelskroen . 
Kjenn ristingen i gulvet når Bybanen passerer . 
Dette er befriende storbyfølelse . 
Landgrisen som ligger på tallerkenen foran meg er saftig , og surret sammen i en sprøstekt parmaskinke Landgrisen som ligger på tallerkenen foran meg er saftig , og surret sammen i en sprøstekt parmaskinke . 
Sammen med en søt , fyldig sviske— og rødvinssky smaker det deilig . 
Søtt og salt på samme tid . 
Hele munnen er engasjert . 
Lammekarreen er mindre smakfull . 
Retten mangler en syrlighet for å få dybde og variasjon . 
Men potetmosen er helt nydelig kremet , feit og salt . 
Da gjør det mindre at grønnsakene er de samme på begge rettene . 
Vinmenyen gjenspeiler den avslappede stemningen hos Prego . 
Med sin egen vin-klassifisering hjelper restauranten deg gjennom vinlisten sin med stødige tips . 
Inndelingene god , bedre og best gjør deg nesten til en vinkjenner . 
I tillegg står alle vinene oppført med egne mat-anbefalinger . 
Vår servitør kommer gående med en flaske Vino Nobile di Montepulciano fra 2011 . 
En stor og tung rødvin fra en liten , familiedrevet gård i vakre Toscana . 
Reiser du forbi er du nødt til å ta turen innom . 
Da vil nemlig familien servere deg treretters middag og snakke varmt om områdets viner . 
Den er fyldig med utpreget smak av kirsebær og krydder . 
Vinen bærer preg av høy alkohol og kunne hatt godt av en real lufting for å åpne seg mer opp . 
Til å være en onsdag er det relativt fullt hos Prego . 
Det er over 30 gjester i det lille lokalet i hovedetasjen , og de to servitørene har mer enn nok å gjøre . 
Det blir lenge å vente ved et par anledninger , men vi føler oss likevel godt ivaretatt med en hyggelig og behjelpelig service . 
Etter to velbalanserte desserter , ostekake og crème brûlée , også med friske og spennende urter , kjenner vi at varmen stiger i krysset på Danmarks plass . 
Hva synes du ? 
Diskuter under : 
Fiskelykke på Torget 
Bak turistifisert sydenestetikk , dukker de opp . 
Smaksperlene som får smaksløkene til å mykne av nasjonal stolthet . 
Torget er ikke bare for turistene . 
Det er helg . 
Det er bondens marked , og det yrer av liv mellom bodene på fisketorget . 
Torget har for meg vært et sted som jeg nevner for besøkende , men selv haster forbi . 
Jevnlig hører vi klager over prisnivået , og stadig blåser det hardt rundt Fisketorget . 
Mellom akkar og berg av kråkeboller skimtes tegn på at Syden og Fisketorget ikke er så langt fra hverandre som man skulle ønske . 
Er torget også noe for oss som bor i Bergen ? 
Jeg husker godt de falmede bildene i menyene fra min sommer på Santorini . 
De samme bildene møter meg i det jeg kommer inn på torget . 
Ferdige retter i pappbeger står utstilt , både innenfor og utenfor Torghallen . 
Et stekt laksestykke drukner i et hav av pommes frites under teltet på en av bodene . 
Et skrikende skilt forteller at retten koster 220 kr . 
Hvis du tar den med . 
Enda dyrere om du velger å spise den der . 
Men inne i den nye Torghallen bugner diskene av fersk lyr , steinbit , torsk og kveite , i spiseriet og butikken til Fish Me. 
Lokale oster , syltetøy og ulike typer kaviar er pent oppstilt . 
Synlige bevis på lokal stolthet . 
Avhengig av hva du velger ligger lunsj og middagrettene mellom 120 kr og 550 kr . 
Lommeboken din bestemmer . 
Og rettene serveres i porselen , dersom du ønsker å spise maten der . 
De store rettene er store nok til å deles , informerer vår servitør . 
Hun foreslår å prøve et lite utvalg . 
Rekene er lune og saftige . 
Sushien , en blanding av maki og nigiri med laks og tunfisk , er pakket i tørr ris . 
De er milde på smak , uten noen overraskelser . 
Blåskjellene bader i en kremet , rund fløtesaus med løk og pepper . 
Sausen er deilig søt og smaksrik . 
Til drikke blir vi anbefalt å gå for Domaine de Varuox Cablis 2012 eller Fumees Blanches Sauvignon Blanc , to av de tre hvitvinene på menyen . 
Da jeg spør hvordan sistnevnte er på smak , henter servitøren en smaksprøve . 
Hun er hjelpsom , rask og informativ . 
En positiv overraskelse , siden menyen ber oss bestille ved disken . 
Den gratinerte kongekrabben dufter lett av hvitløk . 
Både den og hummeren er litt tørr og trevlete sammenlignet med sjøkrepsen , som er saftig og myk . 
Det hele serveres med kniv og gaffel , som gjør det vanskelig å hente ut godsakene fra klørne . 
Heldigvis finnes det våtservietter . 
Aiolien er fersk med biter av smakfull , fersk , hvitløk i . 
Både den , og soyasausen serveres i plast , noe som gir måltidet en litt billig følelse . 
Det , sammen med partyteltet utendørs og at man må betale for å bruke toalettene er med på å dra ned opplevelsen . 
Fish Me har sin egen gresskarmuffins , et rimelig og godt bakverk som passer vel så bra å ta med seg ut på bryggekanten , som å spise inne i lokalene . 
Den er saftig , fylt med tørket frukt og havre på toppen . 
Enten du velger å sitte inne eller ute hos Fish Me er følelsen mye den samme . 
Dørene er åpne på begge sider av lokalet , det er varmelamper både inne og ute , og brosteinen strekker seg fra en ende til en annen . 
Maten kan du dermed gjerne ta med på en tur ut i båten , eller på benken i solvarmen . 
For det kan fort bli folksomt og travelt på torget . 
Da er det flott å kunne plukke opp noen ferske kamskjell og en brunost med akevitt på veien videre . 
Lite magi på Bergtatt 
I øverste etasje på Magic Hotel på Danmarks plass ligger en ny italiensk restaurant . 
Maten har noen lysglimt , men det er mye som gjenstår før Bergtatt står fjellstøtt . 
Det er torsdag ettermiddag og jeg ringer nummeret på Facebook-siden for å bestille et bord på et av Bergens nye restauranttilskudd , Bergtatt . 
Personen i andre enden beklager seg . 
Hun jobber dessverre ikke ved restauranten lenger , og kan heller ikke hjelpe meg med riktig nummer dit . 
Det ender med at jeg sender en e-post i stedet . 
Jeg ber om å få reservere et bord , men får aldri noe svar . 
Da jeg ringer opp til resepsjonen , kan de heller ikke bekrefte bestillingen , men det er bare å komme opp , sier de . 
Det er sikkert ledig . 
Slik begynner stigningen mot Bergtatt , i ullent terreng . 
Men vi karrer oss til topps , selv om vi først går feil på grunn av manglende merking i heisen . 
Vel oppe i restauranten kommer belønningen . 
Utsikten over Bergen er fortryllende . 
Magic Hotel eies av bergensinvestoren Tom Rune Pedersens selskap AB eiendommer . 
Fra før av eier selskapet flere sentrale eiendommer , som for eksempel Kløverhuset og Exhibition . 
Selskapet Magic Bergatt AS , med Pedersens datter Benedikte som styreleder , driver restauranten . 
I restauranten roper de to servitørene støyende beskjeder til hverandre fra hver sin ende av lokalet . 
De sjonglerer arbeidsoppgavene i et voldsomt tempo . 
Effektivt , men forstyrrende og uvørent . 
En bankterminal her , en meny der , og så kjapt videre til neste kunde for bestilling . 
For meg ser det ut som de har jobbet mest i bar . 
For en restaurantgjest kan det oppleves som litt voldsomt . 
Barfølelsen forsterkes når måltidet begynner med tilbudet om en vodka-red bull . 
Selv om Bergtatt har vært åpen en stund , er barutvalget mangelfullt , på alt fra alkohol til kaffe og te . 
Vinlisten er enkel , med få valg på glass . 
Servitøren oppsummerer vinfokuset slik : 
– Jeg pleier å bruke en app for å skanne etikettene slik at jeg får litt informasjon jeg kan fortelle til kunden . 
Menyen er klassisk italiensk , med forretter av minestrone og parmaskinke , etterfulgt av pizza , pasta , fisk og okse . 
Mens vi venter på de bestilte rettene , får vi servert varmt brød med gresskarkjerner , og en basilikum-aioli . 
Brødet smaker like godt alene som til minestronen . 
Suppen har en fyldig smak fra oksekjøttet og rene grønnsakssmaker – fra bitene av gulrøtter , selleri og squash – som er fremhevet med parmesan . 
Dette er en italiensk hverdagsrett som er godt gjennomført . 
Også parmaskinen smaker deilig rent , drysset med ost og dryppet med olje . 
Interiøret på Magic-hotellet er utformet av den canadisk-amerikanske industridesigneren Karim Rashid . 
Hele hotellet er futuristisk innredet i geometriske former , av plast , med hvite klare linjer og sterke farger i rosa og blått . 
Bortsett fra restauranten . 
Her er det lunere , roligere og mer organisk . 
Figurene og mønsteret i treverket lyssetter rommet på en spennende måte . 
De heldekkende vinduene og bar-øyen midt i rommet gjør lokalet levende , sammen med det åpne passet inn til kjøkkenet . 
En ripasso fra Veneto treffer godt på trøffelsausen til møre stykker av oksekjøtt . 
Denne retten er godt sammensatt med både poteter og rotmos . 
Det er kun gulrøttene som ikke harmonerer med en hard tekstur . 
De blir liggende på fatet . 
Samme vin anbefales også til pizzaen , men den tunge , intense sødmen i vinen går ikke over ens med syrligheten i tomatsausen . 
Det gjør vinen besk i ettersmaken . 
Pizzaen er helt myk og mangler en sprø bunn , men salamien er av høy kvalitet og har mye smak . 
Sjokoladeterten med pisket crème fraîche viser seg å være en helt grei fondant med vaniljeis . 
Av de to dessertene anbefaler jeg heller å velge rom- og rosin-parfaiten med biscotti , selv om isen er krystallisert . 
Biscottiskivene er tynne , søte og nøttaktige . 
De er smaksmessig det mest spennende på dessertmenyen . 
Måneder etter åpningen sliter Bergtatt fremdeles med logistikk-feil som forringer måltidet . 
De har ennå ikke fått kaffemaskinen , og heller ikke de vinene de egentlig skal ha . 
Baren har fremdeles et begrenset utvalg , og toalettdispenserene virker ikke . 
Det er mange unnskyldninger og for lite magi på Bergtatt . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
En av byens beste matopplevelser på Bare Bare i Børsen er luksuriøst , internasjonalt og storslagent . 
Restauranten gir en av Bergens beste måltidsopplevelser . 
Det er lett å se for seg at sigarrøyken en gang lå tett i det gamle handelskammeret på Bergen Børs Hotel . 
Det storslåtte bygget ble i sin tid tegnet av Franz Wilhelm Schiertz , og sto ferdig i 1862 . 
Nå er det pusset opp i samarbeid med det svenske arkitektkontoret Claesson Koivisto Rune . 
Restaurant Bare , som tidligere holdt til på Hotel Norge , har gjenåpnet med stil . 
Inne i Handelskammersalen er mange av de originale detaljene bevart . 
Søylene ved dørene holder oppe to byster av de to første børskommissærene . 
Lampene i taket er like skinnende og flotte som man kan tenke seg at de var for 155 år siden . 
Tradisjonene er bevart , men Smørås-familien og deres samarbeidspartnere har klart å transformere rommet inn i vår tid . 
Veggene er dekket med hundrevis av glitrende speilflater . 
Og midt i rommet står en massiv , tidløs , artdeco-inspirert marmorbar . 
Stilen blander det nye , luksuriøse og glamorøse med den bergenske historien . 
Dette er en restaurant i ekte Gatsby-stil . 
Her drar man for å imponere . 
Kjøkkensjef Fred Owe Tofting har en bred og spennende erfaring fra steder som norske Statholdergaarden , danske Noma og Heston Blumenthals The Fat Duck i England . 
Både han og souschef Kristian Vangen kommer ut i restauranten for å presentere rettene som jevnt over viser det beste , og kanskje det verste , norsk mathistorie har å by på . 
Menyen på 12 serveringer åpner med tre smakfulle « snask » , som det kalles på menyen . 
Så er det duket for første rett . 
Den er så uventet at jeg må lese teksten to ganger . 
Strutseving , står det . 
Det er navnet på en bregne som restauranten får levert fra Askøy . 
De grønne knollene kan så vidt skimtes under hvite flak av kjernemelk og portulakk-blader . 
Den subtile retten serveres med en passende Sancerre og en juice av hylleblomst og eple . 
Vinpakken er generelt syrefrisk og lett , med nedtonede smaker . 
Og juicepakken følger samme stil . 
Den boblende tindvedjuicen som åpner ballet er salt og ren , og agurkjuicen til sjøkrepsen er leskende og frisk . 
En rødbetjuice med Eir-epler gir en pepperaktig og jordlig smak . 
De egenkomponerte juicene utvider opplevelsen av maten , og gjør det alkoholfrie alternativet interessant . 
Er dere to , og ikke redd for å dele glass , anbefaler jeg å prøve en drikkemeny av hver . 
De påfølgende rettene dras hjem i et garn av vestnorske råvarer . 
Vi får sjøkreps med fermentert purre , der alle delene av dyret er brukt . 
Halen er pannestekt , og hodet blitt til smør . 
På rugknekkebrødet ved siden av er kraften på skallet redusert til gelé . 
Videre på menyen er det silderogn , lyr og kuskjell som står for tur , før møtet med en mør ullgris fra Voss . 
Siste akt åpnes med en av menyens dristigste retter . 
Dravle er en tradisjonstung melkerett som mange har et elsk-hat-forhold til . 
Ostestoffet er mykt og søtt , og serveres med karamellisert myse og en knurrende , mannevond gammelost fra Vik . 
Jeg liker den kompromissløse tankegangen til kjøkkenet , men klarer ikke å spise opp på grunn av den intense smaken . 
Helhetsopplevelsen ville blitt enda bedre med en litt snillere variant . 
Heller ikke den påfølgende hvileretten treffer helt blink . 
Hasselnøttkrem og bær er tungt for å være en hvilerett , og ender opp i spagat mellom fyldige nøtter og syrlige , fermenterte bær . 
Den oppleves som et unødvendig stopp før en fantastisk dessert laget over tre døgn . 
Rug-is og maltkaramell , er navnet på desserten med en rugkjeks i bunn . 
Kjeksen har ligget i melk i to døgn , før melken siles av og blir til is . 
Det gir isen en nedtonet sødme og en tydelig aroma fra det karamelliserte rugbrødet . 
På linje med resten av menyen er smakene nedtonet og viser en norsk nøysom mathistorie på en ny og spennende måte . 
Fra servitøren tar jakken vår , til siste karamell med stekt ferskgjær er fortært , er vi i ekstremt gode og kunnskapsrike hender . 
Det gir oss en luksuriøs kveld vel verdt pengene . 
Hos Bare vil du få en minneverdig opplevelse , uansett om du nøyer deg med en drink i baren eller går for en full meny . 
Hyggelig italiensk på Olivia 
Italienske Olivia har en fantastisk uteservering og en bred meny . 
Hever de servicenivået vil dette bli en suksess . 
Det er ikke ofte det er kø utenfor restauranter i Bergen . 
I alle fall ikke på en tirsdag . 
Men hos nyåpnede Olivia på Zachariasbryggen står det en rekke ventende gjester ut døren . 
Alle får plass til slutt . 
Med sine to etasjer inne og en av Bergens største uteserveringer , har Olivia mye plass . 
Og de har nok servitører på jobb til å håndtere trykket fra gjestene . 
Den første Olivia-avdelingen åpnet i 2006 , og nå finnes fire restauranter på Østlandet . 
Denne sommeren har kjeden utvidet til Bergen og Trondheim . 
Ambisjonene er å by på de beste smakene fra Italia . 
Hver Olivia-restaurant har ifølge nettsidene hentet inspirasjon fra sin egen favorittby , og i Bergen er det Sicilia som er destinasjonen . 
Sicilia er riktignok ikke en by , men en øy , kjent for et kjøkken med mye grønnsaker , fisk og sjømat . 
Bildene på Zachariasbryggen er plukket ut for å ta deg med dit . 
Og det er lett å tro at Sicilia vil sette preg på menyen også , men sett bort ifra den hvite pizzaen , mare e monti , er menyen helt lik den i Trondheim hvor Firenze er inspirasjonsbyen . 
Men det mangler ikke på valgmuligheter . 
Menyen er stor og variert fra barsnacks til secondi . 
Den vil kunne føre deg trygt gjennom anledninger fra et kjapt pizzastykke , til full bursdagsfeiring med familien . 
Og pizzabunnene er akkurat så sprø som de skal være . 
Olivia har en særegen , koselig stil . 
Det er fyr i peisene inne i restauranten , og ute henger det lune saueskinn over stolryggene . 
Servitøren kommer forbi oss med en stabel tallerkener og forsvinner inn på kjøkkenet mellom to oliventrær . 
Den åpne kjøkkenløsningen gir oss innsyn til pizzaovnen , og rundt om henger det glødende lamper som gir varme til lokalet . 
Bestikket står i bøtter på bordene og forenkler jobben til de effektive servitørene betraktelig . 
Første møte med servicen på Olivia begynner ganske dårlig . 
For selv om effektiviteten er på topp , er kunnskapsnivået varierende . 
Første servitør vet ikke hva en aperitiff er . 
Men når hun forstår hva vi spør om , viser hun til et eget felt på menyen med klassiske drinker merket som ‘ aperitivi ’ . 
Menyen er gjennomført med et felt for alt . 
Her kan du begynne ettermiddagen slik det ofte gjøres i Italia , og velge en klassisk drink som Aperol spritz . 
Eller du kan velge mellom tre musserende viner på glass . 
Vi får anbefalt husets prosecco . 
Ikke fordi den er best , men fordi det er den eneste servitøren har smakt . 
Den viser seg å være veldig søt . 
Varianten fra Ferrari , en kvalitetsprodusent fra Nord-Italia , er et dyrere , men bedre alternativ . 
Den har en tørr kjeksaktig smak og en kvalitet som drar tankene mot Champagne . 
Den passer fint sammen med Mozzarella di burrata , som er en saftig , myk og mild mozzarellaspesialitet , som restauranten importerer selv . 
Retten er stor for å være en forrett , og serveres med frisk rucola , tomater , olje , brød og basilikum . 
Dette er en godt komponert rett , men som trekkes ned av melne tomater med lite smak . 
Er det noe jeg forventer når det kommer til italiensk mat , så er det gode tomater . 
Raviolien har en veldig tynn saus , men pastaputene har god motstand og er fylt med rene smaker av asparges og squash . 
Både denne og pizzaen « Parma ai pomodori secchi » med honning og chèvre , gode anbefalinger , som vil ta deg rett til sommervarmen i Italia . 
Utvalget av hovedretter har mindre karakter og egenart . 
Du kan velge mellom kyllingfilet , biff og laks , i kombinasjon med selvvalgt tilbehør . 
Den friterte mais-polentaen er et sprøtt og salt alternativ , som går fint til både fisk og kjøtt . 
I løpet av kvelden har vi fire servitører innom bordet , og selv om den ene ikke vet forskjellen på en Chianti og en Soave , og heller ikke husker hva vi har bestilt , er en av de andre servitørene helt på motsatt ende av skalaen . 
Hun er kunnskapsrik og stolt , og ikke redd for å spille ball med kollegaene sine for å gi oss den beste smaksopplevelsen . 
Den svenske jenten har en glede for faget som smitter over , og bidrar til måltidet . 
Det blir litt upersonlig med nye ansikter hele tiden , men servicen er rask og vi blir aldri sittende lenge alene . 
Olivia er et sted hvor det er lett og hygge seg . 
Smakene er gode og effektiviteten på topp , men servicen er så ujevn at opplevelsen ikke står til mer enn fire sterke hjerter . 
Selv om det er lite som kan slå smaken av pizzabunn med nutella til dessert . 
Pangstart for Bien Centro Bien var nok ikke forberedt på knallsuksessen . 
Det gjør at servicen henger litt etter . 
Men trattoria-menyen er spennende og råvarene smakfulle . 
Når er egentlig riktig tidspunkt å anmelde en restaurant på ? 
Det er et spørsmål jeg ofte diskuterer med restauratører . 
Åpningen av Bien Centro er et godt eksempel . 
Fem dager etter åpning var jeg både spent og forventningsfull . 
Men Bien Centro var ikke klar . 
Ifølge dem selv var menyen kun en forenklet versjon av hva vi hadde i vente , og laget var ikke innøvd . 
Vinene fikk de inn bare dagen før . 
For når Hennes Majestet Dronningen er første gjest , er det ikke noe som heter utsettelse . 
Da må man bare åpne . 
Men selv om restauranten ikke er « klar » , er stemningen god inne på Permanentens nye trattoria . 
Bien har gjort en god jobb med markedsføringen , og nå lurer halve Bergen på om den napolitanske pizzaovnen kan gi den helt spesielle , autentiske smaken fra Italia . 
Og kan den det ? 
Det kommer vi tilbake til senere . 
Pizzaovnen er bygget av Stefano Ferrara fra Napoli , som lager pizzaovner på gamlemåten . 
Slik han lærte av sin far , og hans far før det . 
Det gir en særegen smak . 
Den mosaikkdekte ovnen står som et smykke i Kodes bygg for kunsthåndverk og design , og passer på mange måter inn blant utstilte vaser og krukker , mellom industritaket og de originale gulvflisene fra 1897 . 
Menyen på Bien Centro er veldig kort , men med spennende alternativer . 
For eksempel kan du prøve en pizza med nduja , en form for smørbar , sterk salami , eller velge en salat med vaktel . 
Ellers består matkartet av klassiske italienske retter som caprese , hjemmelaget gnocchi med pesto , tagliatelle med ragú bolognese , og både hvite og røde pizzavarianter . 
Alle rettene koster mellom 105 og 250 kroner . 
Det er et behagelig prisnivå i det nedre sjiktet sammenlignet med andre italienske restauranter som Da Stefano og Prego . 
Carpaccioen av bresaola serveres som den tradisjonelt ofte gjøres , med rucola . 
Men den klassiske olivenoljen er byttet ut med en frisk appelsinsaus , og parmesanflakene med biter av en mild og kremet gorgonzola . 
Dette er en liten , velbalansert rett med salt kjøtt og søt appelsin , som passer godt til et glass vin eller italiensk øl . 
Hjertesalaten med fritert vaktel , en cæsardressing og noen tomatbiter mangler parmesanen som står i beskrivelsen , og oppleves som litt enkel og lite spennende . 
Med den tiltenkte osten og mer variasjon i de grønne elementene , ville retten blitt mer fullendt . 
En av servitørene som er innom bordet vårt er hyggelig , men avmålt og tydelig stresset . 
Han rekker likevel å komme med en anbefaling . 
– Denne er min favoritt , sier han og peker på pizzaen med parmaskinke på menyen , før han haster videre . 
Pizzaen på Bien Centro har en karakteristisk tykk , halvsprø , tydelig definert skorpe , og er tynn , myk og smakfull i midten . 
Dette er typiske trekk for en napolitansk pizza , og faktisk et av kravene til den beskyttede tittelen « Vera Pizza Napoletana » , som på norsk lar seg oversette med « ekte napolitansk pizza » . 
Hos Bien Centro får du altså ingen sprø pizzabunn , men en mykere pizza med mye smak , og kreativ topping . 
Som kongeøsterssopp med gorgonzola , mozzarella og valnøtter . 
Eller brokkolini med prosciutto . 
Nido d ’ ucello betyr fugleredet på italiensk , og er en spennende kombinasjon av en hvit pizza med vaktelegg , asparges , mozzarella og provoloneost . 
Pizzaene har mye smak fra gode råvarer , og nytes til synet av en restaurant som er lys og åpen med rene hvite linjer . 
I midten av rommet flyter baren som en åpen øy , og er alltid tilgjengelig for drop-in-gjester som ikke har reservert bord . 
Gjennom langveggen kan man skimte konservatorene på Kode 1 i arbeid med kunsten . 
Også kjøkkenet er åpent og lar deg følge med på pizzadeigene som flyr gjennom luften . 
De første dagene Bien Centro hadde åpent , var det over 500 besøkende innom hver dag , forteller en av eierne . 
– Det har vært veldig hektisk , bekrefter en servitør , som er litt ustø på produktene , men som bidrar til god stemning ved bordet . 
Det er ingen tvil om at Bien ikke var klar ved åpning . 
For de tre gangene jeg har vært og spist her , har det manglet en eller flere ting på menyen . 
Teamet har fremdeles utfordringer med å følge opp alle gjestene og holde toalettene ryddige . 
Men Centro er likevel klare nå . 
Og maten har funnet sin form . 
Hos Bien Centro har du noen gode smaker i vente . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Bydelskos på Møllendal 
Fetevare 
Her får du noen av Norges aller beste smaker . 
Ett av mine beste matminner så langt i sommer er besøket jeg hadde på restauranten Egget i Stavanger . 
I et lite , mørkt kjellerlokale fikk jeg servert et kyllingstykke med en chilisaus som med ett ble en ny favoritt . 
Midsummer Hot Sauce lages på norskprodusert chili som lagres i ni måneder . 
Fermenteringen gjør sausen søt , fyldig og frisk . 
Dette er et av de mange spennende produktene du finner i hyllene på Møllendal Fetevare . 
Der er hylle opp og hylle ned fylt med delikatesser fra innland og utland . 
Glassene med kapers kjenner jeg igjen fra Italia . 
Andre produkter husker jeg fra fjorårets matfestivaler . 
Som kakepynten av tørkede kornblomster . 
Lokalet til Møllendal 
Fetevare er designbevisst , moderne og koselig , med muligheter for å sitte utendørs på pene dager . 
På veggen over bardisken står en enkel meny med sandwicher , fetevarepizza , en salat , boller og bakst . 
Av drikke til finnes det både øl og vin , frisk eplemost og en sprudlende kombucha fra Ask . 
Møllendal Fetevare har også en fullstendig kaffemeny med mørkbrente bønner fra Stavanger kaffebrenneri . 
Disken er fylt med et rikt osteutvalg og spekemat , som brukes som base til det meste på menyen . 
Brokkolinisalaten er eksempelvis fylt med skiver av geitosten Lille aske , laget av Bo Jensen i Rogaland . 
Osten har en ren og mild smak , med en forsiktig syrlig avslutning . 
Osten er nydelig , men salaten som helhet oppleves som enkel og lite variert i smakene . 
Den består av to salatblad-typer , basilikum , tomat og brokkolini , i tillegg til osten . 
Det smaker først og fremst grønt , og salaten kunne eksempelvis hatt glede av mer olivenolje , en vinaigrette eller nøtter for større variasjon . 
Men det er ikke noe å si på råvarene . 
Alle ingrediensene er ferske og av høy kvalitet . 
I vinduskarmen dyrker kafeen selv frem både karse og irrgrønn basilikum . 
Møllendal Fetevare har en egen sandwichmeny med 12 forskjellige smørbrødvarianter . 
Pålegget varierer fra sleggesalami med sennep , til blåmuggosten Kraftkar med løvetannsirup . 
Og du velger selv om du vil ha en , to , tre eller fire skiver , når du bestiller en sandwichfjøl . 
Jeg blir stående lenge og studere menyen . 
Hockey coppa med trøffel og steinsopp , pastrami og pickles 
… Jeg synes alt ser godt ut , og må be om hjelp til å plukke ut fire typer . 
Så blir vi blir sittende og vente . 
Lenge . 
– Var det her det var en fjøl med fire skiver , spør servitøren i det hun runder hjørnet av bordet , og setter en rund trefjøl mellom oss . 
– Denne er laget med fennikelsalami og tørket tomat , sier hun og peker på den første skiven . 
– Så har vi en med spekeskinke fra Suldal og oliventapenade her , lille aske med bringebær , og til sist , fenalår og eggerøre . 
Brødet er et surdeigsbrød fra Lysverket . 
Jeg håper det smaker , sier hun , før hun rygger ut igjen på kjøkkenet . 
Eggerøren er feit og saftig , og fenalåret har intenst mye smak . 
En av skivene er drysset med syrlige frysetørkede bringebær som passer godt mot en feit ost . 
Alle ingrediensene er kvalitetsprodukter . 
Det kjennes på dybden i smakene . 
Og kombinasjonene er minst like gode . 
Servitørene vet dessverre lite om hvor ostene er fra , og hvem som har laget de forskjellige variantene . 
Men på veggen finnes det hjelp . 
Der står det utstilt informasjonsplakater for dem som er litt ekstra nysgjerrige . 
Serveringen er heller ikke veldig fleksibel . 
Vi spør om å få betale på slutten . 
Men det får vi ikke , og må betale i flere omganger . 
Og når det først skal betales , bruker servitøren veldig lang tid på å finne ut hvordan man slår inn ting på kassen . 
Hun slår til slutt inn en høyere pris fordi hun ikke klarer å finne den riktige . 
Slik service står ikke i samsvar med et serveringssted som har tydelige ambisjoner når det kommer til kvalitet og utvalg . 
Kvalitetsfokuset på Møllendal 
Fetevare er gjennomført og strekker seg fra bunnen av brownien , som har en herlig kontrast mellom harde biter av hvit sjokolade og en smeltende kjerne , og nesten helt ut til servicen . 
Til høsten planlegger Møllendal Fetevare også å utvide med gastromeny på kveldstid . 
Da kommer jeg gjerne tilbake . 
For dette er en skikkelig bydelsperle . 
NB : 
Møllendal Fetevare har ferie ut juli , og åpner igjen 1. august . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Koselig på Kranen Colonialen Kranen er et hyggelig stopp på veien langs Damsgårdssundet . 
I den røde kranen i Solheimsviken driver Colonialen et unikt spisested . 
I bunnen av kranen er det kafé og bakeri . 
Og i toppen et møterom med utsikt til fjorden . 
Med glassvegger på alle kanter er dette en sjarmerende plass å sitte . 
Her får du været inn på rufsete dager , og når solen skinner har kranen en stor og hyggelig uteservering , rett i sjøkanten . 
– Båtfolkene elsker det , forteller han som er på jobb . 
De kan bare luske opp her og hente frokosten sin . 
Men vi er i hovedsak et lunsjsted . 
Vi selger mest av sandwichene . 
Menyen står skrevet i stikkord ; tunfisk , roastbiff , laks og parma . 
Stikkordene er ingredienser i salatene og sandwichene som lages inne på det mikroskopiske kjøkkenet . 
Noen av ingrediensene finnes også på plankene med kjøtt , ost eller begge deler . 
Mens fronten av lokalet til Kranen er kafé , er bakerste halvdel et bakeri . 
Der produserer de brødmat til Colonialens avdelinger , og til alle de andre kundene Colonialen leverer bakverk til . 
Kafeen har derfor naturligvis også et godt utvalg av brød og boller . 
Til salaten serveres det myke surdeigsbrødet , mens brødet med tomat brukes mest til sandwichene , forteller servitøren . 
Salaten med tunfisk er stor . 
Den har for mye salatblader i forhold til de andre ingrediensene , men er velsmakende med rikelige mengder tunfisk i olivenolje fra kvalitetsmerket Anfosso . 
Glasset med tunfisk er tydelig merket med « Dolphin safe » , som viser til at tunfiskfangsten er gjennomført på en etisk forsvarlig måte . 
Også olivenene i salaten er fra italienske Anfosso . 
De glir fint inn sammen med ferske tomater og velsmakende kapers . 
Men jeg skulle gjerne hatt salaten uten balsamico , siden vi også får dette servert ved siden av . 
For mye balsamico tar stor plass i smaksbildet . 
Slik er det også for salaten med tynn parmaskinke og fast parmesan . 
Sandwichene er de samme som også kan kjøpes på fetevareavdelingen til Colonialen i Strandgaten . 
De er dyre , men verdt sin verdi i smak , med en egenprodusert tomatmajones i bunnen , soltørkede tomater og salatblader . 
Den ene er fylt med brie de meaux med piccante salami , den andre med parma og parmesan . 
Sistnevnte er en av de mest populære , forteller servitøren , som er hyggelig og jovial . 
Han forteller med iver og stolthet om kafeen , om selskapet og menneskene som driver stedet . 
– Vi er tre stykker som jobber her i kafeen . 
I bakeriet er de fem som deler døgnet mellom seg . 
På en vanlig dag er det en person bak disken i Kranen , men i den mest hektiske lunsjperioden er de to . 
Det er antakelig den mest økonomisk fornuftige løsningen for selskapet , men ikke nødvendigvis for gjestene . 
Lokalet bærer preg av at det har vært mye å gjøre . 
Ingen av bordene er tørket av , og det er synlig skittent på gulvet og toalettet . 
Mens verten er inne og lager maten til oss , kommer en ny gjest inn i lokalet . 
Hun blir stående lenge , i påvente av at han skal bli ledig for en ny bestilling . 
Den sparsommelige bemanningen og de korte åpningstidene er Kranens svakeste ledd . 
For på hverdagene stenger kranen klokken halv fem . 
Og vanligvis er de stengt i helgene . 
I det vi besøker Colonialen Kranen er det én time til de stenger for dagen . 
Rosinbollene og skillingsbollene er dermed begynt å bli tørre etter en lang dag på benken , men de klissete browniene holder stand . 
Den tynne kaken er saftig og har en kraftig sjokoladesmak . 
Den serveres med et lett melisdryss , til en cappuccino med lite skum . 
Kranen er et hyggelig sted å plukke med seg en varm Valrhona-sjokolade på vei rundt Damsgårdssundet . 
Eller ta en kjølende fransk leskedrikk i solen , hvis den er fremme . 
Heldigvis holder Colonialen Kranen i sommer også åpent på lørdager . 
Som nabo håper jeg de fortsetter med det utover året . 
For dette er et hyggelig sted med gode råvarer , selv om du må belage deg på en del venting . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Pasta Sentral er en fallen familiefavoritt Slett service og mangelfull mat . 
Pastasentralen har sett bedre tider . 
Pasta Sentral er det egentlige navnet på Pastasentralen , en italiensk institusjon som har vært selve kilden til billig italiensk mat i Bergen i nærmere 30 år . 
Kjærligheten til opprinnelseslandet , til maten og restauranten , gjenspeiles på veggene . 
De er dekket med store malerier av familier som spiser sammen , og bilder av blide kjendiser som poserer med en sjarmerende og smilende eier . 
Sammen med de utallige italienske referansene , bidrar motivene til en lys , livlig og hverdagslig stemning . 
Men ser man litt nærmere etter , blir det straks synlig at sentrumsavdelingen til Pasta Sentral har sett bedre dager . 
De røde skinnsofaene er hullete og slitte . 
Flere av dukene har store hull . 
Kontrasten mellom gleden i bildene og det slitte lokalet , er stor . 
Det er nesten ikke til å forstå hvor lidenskapen har tatt veien . 
Menyen er lang som sommeroperaen i Verona . 
– Jeg har ombestemt meg syv ganger nå , kommer det , med et sukk , fra en av de eldste i familien på nabobordet . 
Menyen inneholder 95 retter , 44 av dem er pasta , 27 er pizza . 
Så kommer desserter , egenkomponerte primi- og secondi-kombinasjoner , og varer du kan kjøpe med deg hjem . 
Sauser , hjemmelaget pasta , olivenolje og balsamico selges over disk . 
Og prisene er lave . 
Et halvt kilo saus koster bare 38 kroner . 
Dagens pastarett med en liten brus koster 119 kroner . 
Det er et prisnivå som passer for hele familien . 
Ved nabobordet gjør familiefaren sitt beste for å memorere alle ønskene , før han går frem og stiller seg i køen . 
For her bestiller og betaler du ved bardisken . 
Så henter du bestikk , fat , glass og servietter , og returnerer til bordet for å vente på maten . 
Det er en effektiv og grei løsning . 
Kjøkkenet er også effektivt , og antipastitallerkenen kommer raskt til bordet . 
På toppen av to skinker , to salamivarianter og noen biter med parmesan og gorgonzola , ligger to grønne oliven . 
Én til hver av oss . 
Olivenene har god smak , men myk konsistens . 
De mangler spenst , på samme måte som de tørre og tykke skinkene . 
Under dem ligger en liten haug strimlet isbergsalat . 
De soltørkede tomatene som sto i beskrivelsen , mangler . 
Fatet blir en skuffende start på måltidet , som avbrytes halvveis da en av hovedrettene allerede kommer til bordet . 
Den som la inn bestillingene , har glemt å gi beskjed til kjøkkenet om at første rett var en forrett , og dermed kommer bestillingene oppå hverandre . 
Servitøren snur uten et ord og forsvinner ut igjen med pizzaen . 
Fatene fra forretten står fremdeles på bordet da pizzaen kommer ut igjen , og servitøren spør om vi kan flytte dem slik at hovedrettene får plass . 
Vi stabler dem sammen innerst på bordet , og der blir de stående – til lenge etter at hovedrettene er spist . 
Servitørene går forbi bordet flere ganger , uten å rydde . 
Servicen er gjennomgående unnvikende fra begynnelse til slutt , og flere ganger ser vi servitørene henge over disken . 
Dessertene uteblir , og når vi etterlyser bestillingen , får vi fortalt at kjøkkenet er tom for vaniljeis . 
Først da kommer spørsmålet om hvilken is vi vil ha i stedet . 
Hadde maten vært himmelsk , kunne det ha reddet noe av opplevelsen med den skuffende servicen . 
Men torsken er tørr , og pastaen er bløt . 
Tre av fem retter mangler ingredienser som står oppført i menyen . 
Og når den manglende ansjosen i pastaretten etterlyses , går det ikke videre inn på servitøren . 
– Det skal egentlig være store biter med ansjos , sier servitøren etter å ha sjekket med kjøkkenet , og går videre . 
Det er en trist affære å besøke Pastasentralen denne dagen , og det er liten trøst i at vi ikke er alene . 
Foran disken står en fortvilet kunde og etterlyser halve bestillingen sin . 
Vil jeg anbefale deg å ta turen til Pastasentralen for en hyggelig familiemiddag denne helgen ? 
Svaret er dessverre nei . 
For fasaden til den sjarmerende italienske familierestauranten slår sprekker , og servicen er totalt fraværende . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Et trylletriks du vil huske lenge Villa Blanca drar kreative pizzaer og drinker rett opp av flosshatten . 
Til et serviceshow som fortjener applaus . 
Historien om Villa Blanca begynner der den slutter . 
I en bar , med en barsjef som er over gjennomsnittet entusiastisk . 
– Hei gutter . 
Gi disse gjestene deres beste smil . 
De to guttene bak ryggen hans skrur på det beste de har , og får latteren til å sitte løst i baren på Nedre Korskirkeallmenningens nyeste restaurant . 
Villa Blanca er en italiensk restaurant , og en del av inngangspartiet til det nye Magic-hotellet i sentrum . 
– Hver dag plukker jeg ut et par spisegjester som får presentert menyen , forteller Martin fra Slovakia , mens han ruller en hatt fra hånden og over på hodet . 
Så er showet i gang . 
Han trekker den ene drinken etter den andre ut av ermet , mens han deler raust av sitt eget liv og spør om vårt . 
– Fortell meg , hva er din favorittdrink ? 
Bor dere i Bergen ? 
I denne baren prøver vi å få til noe nytt , noe litt unorsk . 
Vi ønsker å få folk mer interessert i cocktailkultur , forteller han entusiastisk , mens han sjonglerer flasker med hjemmelaget sirup . 
I de tidligere lokalene til Sparebanken Vest henger en stor lysekrone over spisegruppene . 
Båsene har sofaer i mørkt skinn , som kler den mørkegrønne , mønstrete tapetet . 
Spisesalen er stor , og plassen innskrenkes ikke vesentlig av musikkutstyret , som står oppstilt etter helgens nattklubbkonsept . 
– Helgene er stappfulle , bedyres det i baren . 
Men på ukedagene har du god plass . 
Og skulle du ha behov for mer , finnes det enda et rom oppe ved kjøkkenpasset ; vinduet der kokkene setter frem maten . 
Herfra rulles det ut rett på rett fra den typiske italienske menyen . 
I tillegg til et par antipastifat , finnes det fire primiretter , som suppe , pasta eller risotto , og et utvalg småretter , som salater , vitello tonnato , blåskjell og burrata . 
Maten er til for å deles , og plankene med antipasti serveres til to eller fire personer . 
Du kan selv velge om du vil ha en variant fra Toscana , som inneholder blant annet villsvinpølse og mascarpone , eller en klassisk variant med oliven , parmaskinke og parmesan . 
Vi bestiller den første , men får servert den andre . 
Her er det noe som har gått galt . 
Men det er aldri så galt at det ikke er godt for noe . 
Planken er godt komponert med saftig parmaskinke , halvtørkede tomathalvmåner og en saftig focaccia med rosmarin . 
De urtemarinerte olivenene er for salte for min smak , men ellers er alt en real nytelse , frem til den visne salaten på de grillede grønnsakene og noen smakløse akkarringer i sjømatrisottoen . 
Pizzaene tilberedes i steinovn , og utvalget består av fire hvite og fire røde varianter . 
De er store nok til at de godt kan deles av to personer , med en liten siderett ved siden av . 
Sett bort fra kyllingpizzaen , er de røde typene klassiske , italienske pizzaer . 
De hvite er mer utradisjonelle , med eksempelvis chèvre fra Haukeli og røkt ørret på den sprø bunnen . 
Men det er signaturpizzaen med restaurantens eget navn som er den mest spesielle . 
På en hvit rømmebunn ligger lettsaltet torsk og løyrom side om side med rødløk og mozzarella . 
Det nykker i skeptikeren i meg ved synet av ingrediensene , men bekymringene forsvinner i det jeg setter tennene i første bit . 
Dette er en overraskende velsmakende pizza . 
Dessertene fortsetter å spe på det gode inntrykket . 
Sjokoladekreasjonen Nemesis og husets dessert med mascarponekrem og espresso granité , er begge komplekse i smak og tekstur . 
Du kommer godt ut av det uansett hvilken du velger . 
Vinutvalget har generelt høy kvalitet , men tilbudet på glass er lite variert , og prisene befinner seg på den drøye siden . 
Av de fire hvitvinsalternativene koster tre av dem over 125 kroner . 
To av dem koster 135 . 
Drinkene ligger på samme prisnivå , og kan kort oppsummeres med mye fruktsmak som tryller bort alkoholen heller enn å fremheve kvaliteten av den . 
En personlig stil tydeliggjøres i en slurk av English Fizz , laget med Bombay Sapphire , sitrus , agurkjuice og pepper . 
Dette er en frisk og smakfull more-is-more-versjon av en klassisk gin and tonic . 
Både mat og drikke er jevnt over god på Villa Blanca , men det er gjestfriheten og energien som gjør at du får lyst å komme tilbake . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Amalies Hage er en oase 
Med en smakfull kafémeny og et bredt drikkeutvalg , gjør Amalies Hage bibliotekbesøket enda hyggeligere . 
Da jeg var barn brukte jeg uendelig med tid på biblioteket . 
Leselysten var på topp , og fantasien har aldri vært livligere enn hva den var da . 
Hadde de servert mat på biblioteket den gang , ville jeg nok ikke kommet hjem uten å bli hentet . 
Hengende over skulderen , sprellende , med nesen i en bok . 
Det er denne fantastiske leselysten som dyrkes i Amalies Hage , side om side med grønne urter , salatblader og smakfulle ingredienser . 
Her inne på hovedavdelingen til Bergen Offentlige Bibliotek , gror den også tilsynelatende godt . 
For bordene er fulle av vennepar og småbarnsfamilier , ved langbordet jobber en gruppe studenter med å tjuvstarte semesteret , og bak baren småløper personalet for å få bukt med bestillingene . 
Hyllene som omgir kafeen , er spekket med kunstbøker , som er et hyggelig tilskudd dersom man nyter en lunsj alene . 
Kafeen er oppkalt etter Amalie Skram . 
Og selv om det ikke er like grønt her inne som hagedelen av navnet skulle tilsi , er dette et lyst , åpent og luftig sted med fargerike møbler som står i stil med bibliotekets oransje svingtrapp . 
Kulturen spiller en sentral rolle , og her er hyppig arrangementer , som konserter , vinsmakinger og quiz . 
Men aller mest serveres det kafémat til sultne barn og voksne . 
Menyen er enklere enn på Smakverket , men bredere enn på Godt brød . 
Den er fylt med brødtunge valg , som danske smørbrød , toast , focaccia og sandwicher , men har også en dagens suppe og tre salater . 
Mange av rettene i « hagen » er preget av mye grønt , med syltede grønnsaker , ferske blader og friske urter . 
Dagens suppe er laget på erter og serveres med surdeigsbrød og smør til . 
Focacciaen med spansk chorizo og paprika er et av valgene som anbefales til å ta med . 
Siden kafeen åpner kl. 8.30 , tilbys det også noen lette alternativ som frokost eller et lite mellommåltid ; yoghurt med müsli eller croissant med smør og syltetøy . 
Valget faller på en av de varme rettene – en sandwich med pulled pork – og en chèvresalat . 
– Vi er dessverre tom for chèvre , beklager servitøren , før han presenterer de to andre salatalternativene : én med laks og én med asiatiske reker . 
Drikkebestillingen går heller ikke inn på første forsøk . 
Juicen fra Søbogård er det også tomt for , og limonadene fra Berlin er gått ut av produksjon . 
Amalies Hage er ikke bare kafé , men også bar , med en drikkemeny som strekker seg fra snaps til portvin , og fra øl til kakao . 
På spørsmål om å få anbefalt vin til maten , famler servitøren først litt , før han kommer frem til to fine anbefalinger . 
De treffer som poesi til maten . 
Gustavshof Kalkstein Riesling Trocken er et av tre hvitvinsvalg på glass , med en behagelig pris på 88 kr . 
Den anbefales til salaten med laks . 
Til pulled pork-sandwichen kommer det et glass av husets røde , Il Sole fra Sicilia . 
Også den er priset til et moderat nivå . 
Maten er derimot til dels dyr . 
164 kr for en sandwich er for mye , selv om du får solide retter for pengene . 
Sandwichen serveres med en neve frisk koriander , syltet rødløk , sesamfrø , chipoltemajones og en rik balsamico . 
Laksen viser seg å være en god substitutt for chèvren , og retten har en smakfull variasjon i ingrediensene . 
Friske salatblader , kokte eggebåter og agurkbiter er garnert med tynne reddikskiver . 
Surdeigsbrødet er ferdig dryppet med olivenolje , og som dipp følger en frisk sennepssaus i egen skål . 
På toppen av salaten ligger tynne lakseskiver av merket Royal Crown . 
Den er behagelig dus i fargene og har en forsiktig røyksmak . 
– Før pleide vi faktisk å røyke laksen selv , forteller en av servitørene , mens fatene ryddes . 
– Men det ble for mye jobb . 
Det er så liten arbeidsplass bak disken , at deler av det som serveres på Amalies Hage , lages på Café Opera . 
Den saftige gulrotkaken med mye kanel , er for eksempel laget der . 
Den er et langt bedre alternativ enn den tørre brownien . 
Det mangler et par valg på menyen , og noen av rettene er litt dyre . 
Kaffen glemmes , og servitøren vet ikke hva portvin er , eller hvordan den serveres . 
Til tross for dette , føyer Amalies Hage seg inn på listen over mine favorittsteder for en lett lunsj i Bergen . 
Her har de uteservering på solfylte dager og åpent på søndager , når mye annet er stengt . 
Med god mat , gode bøker og et glass vin i hånden , er det lett å føle seg som hjemme i Amalies Hage . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
God service og hjemmelaget is hos Fjellskål 
Maten er både lokal og lekker . 
Det er fasilitetene og prislappen som trekker ned spiseopplevelsen . 
– Her er det alltid en som snakker kinesisk på jobb , forteller servitøren og ler . 
– Vi må være den eneste restauranten som organiserer vaktlistene etter språk . 
Det summer rundt bordene inne i Torghallen . 
Fransk på den ene siden . 
Litt tysk på den andre . 
– De nada , responderer en av servitørene da det takkes på spansk . 
Vi har for lengst kastet loss i Bergen og er på god vei inn i internasjonalt farvann . 
Med over ti personer på jobb , er Fjellskål klar for å ta imot hvem det skulle være . 
Selv om det er få gjester i lokalet da vi kommer i femtiden , tar det ikke lang tid før køen står innover langs baren i glassbygget . 
Fra bjelkene henger det tørket fisk . 
Bordene balanserer sjarmerende skakt på steingulvet . 
– Jeg er veldig glad i eiket vin til skalldyr , forteller den bergenske servitøren . 
– Da får du en feit og god avslutning sammen med de rene smakene . 
Hun snakker overbevisende og entusiastisk om vinvalgene , og deler en av sine personlige favoritter . 
– Denne her , sier hun med forelskelse i stemmen . 
Vinen fra Maison Roche de Bellene er fyldig som lovet , med smaker av både honning og treverk . 
Den har en behagelig eplesyrlighet , som egner seg perfekt både til forrettene og hovedrettene vi nå skal i gang med . 
Noen av råvarene på menyen er sprell levende . 
Andre er frosset . 
Restauranten gjør en bra jobb med å informere om bakgrunnen til de ulike ingrediensene , der valgene varierer fra supper og salater til kaviar og kongekrabbe . 
Vi bestemmer oss for å prøve de fire forskjellige variantene av østers . 
« Vesters » , en flatøsters fra Bømlo , er første skjell ut . 
– Hvordan går det her borte , spør den smilende servitøren . 
– Hvilken er favoritten så langt ? 
Vi peker simultant på den minste . 
Den franske østersen er intenst salt . 
Den leder lenge konkurransen , men dankes til slutt ut av en vill , norsk stillehavsøsters fra Sveio . 
Den er større og søtere , med en mindre kompakt tekstur enn den franske . 
En klar favoritt . 
Alle østersvariantene presenteres fint på is , med noen enkle grønnsaker og sitronbåter rundt kanten . 
De to gratinerte kamskjellene ser også delikate ut . 
De ligger pent i sine egne skjell , og er bakt med urtesmør , timian , parmesan og hvitløk . 
De smakssterke ingrediensene gjør at retten først og fremst smaker av dem , og ikke kamskjell . 
Dette er med andre ord ingen ren sjømatopplevelse sånn smaksmessig , men det er en velsmakende rett . 
Neste servering er mer smaksren , men forsinkes av et lite uhell . 
Et hår i salaten . 
Den ubudne detaljen oppdages akkurat i det retten treffer bordplaten , og servitøren trekker fatet lynraskt tilbake . 
Hun forsvinner bort mot det åpne kjøkkenet , der personalet flokker seg sammen for å finne en løsning på problemet . 
Kort tid etter er hun tilbake . 
Hun beklager inderlig , før et friskt fat kommer seilende . 
Som kompensasjon for ulempen , ønsker restauranten å slå av ti prosent på regningen . 
Hendelsen håndteres kjapt og effektivt , og den pinlige situasjonen reddes av et profesjonelt personale . 
Det tar ikke lang tid før hele håret er glemt . 
Skalldyrretten med kongekrabbe og sjøkreps er sjenerøs , og serveres med hvitvinsdampede blåskjell . 
På anbefaling fra servitøren får vi sjøkrepsen grillet og kongekrabben kokt . 
Råvarene er fint behandlet og har en behagelig konsistens . 
Det har også bitene av laks og torsk i fiskesuppen . 
De er store og saftige . 
– Dette er en av lunsjfavorittene , forteller servitøren om suppen . 
– Selv om den egentlig er oppført som forrett , er den ganske stor . 
Det finnes tre typer brød på menyen til Fjellskål , og det er ingen tvil om hvilket som er best : 
Rugbrødet . 
Det er mykt , saftig og tykt i midten , med en sprø skorpe . 
Smaken er mild og lett bitter til den forsiktige sjømaten . 
Bagettvariantene har derimot verken smak eller egenart , og er omtrent like spennende som de fire plastpakkene med smør som kommer i tillegg . 
Det er dyrt å spise hos Fjellskål , men den gjestfrie og personlige servicen gir meg følelsen av å ha fått valuta for pengene . 
– Du må prøve tyttebærsorbeten også , kommer det som et siste tips fra servitøren , etter at jeg har skrytt uhemmet av den hjemmelagde lakrisisen . 
Menyen er enkel med til dels kjedelig tilbehør , men alt er laget på gode råvarer . 
Det er synd at de forsømte toalettene og den intense lukten av slo , får trekke ned en god opplevelse . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Skal det være en aperitivo ? 
Radici tar deg tilbake til de italienske røttene . 
Til fersk mozzarella og nykuttet bresaola . 
Men reisen er dyr , og salaten er dårlig . 
Det er alltid litt vanskelig å vende tilbake til rytmen etter en lang ferie . 
Ettermiddagsvinen byttes ut med handling på nærbutikken , og de lange , late morgenene erstattes av brutale vekkerklokker . 
Før du vet ordet av det , er parasollen i drinken blitt til en paraply i hånden . 
Det tok overraskende kort tid før jeg lengtet tilbake til vinrankene i Piemonte og villsvinpølser i Toscana . 
Heldigvis er det folk i Bergen som jobber hardt for å bringe den italienske varmen hjem . 
Ytterst i gågaten på Nordnes fortsetter Stefano Tavassi å bygge ut sitt italienske imperium . 
Bit for bit , biscotti for biscotti . 
Nyåpnede Radici er hans tredje spisested i rekken . 
Et livlig og uformelt spisested , med både bar og dagligvarer . 
Radici er en « ristobar » , står det på døren . 
Dette begrepet , ristobar , finnes ikke på norsk , men på italiensk brukes det om en bar som også fungerer som en enkel restaurant . 
Den har gjerne fokus på lunsj . 
Radici har et bredt utvalg lunsjretter og tilbyr mat fra en åpen disk . 
På den ene siden av stolpen står varmrettene , og på den andre siden finner du kaker , salater , pizzastykker og croissanter . 
Og mye imellom . 
Utvalget er bredt , og delvis uoversiktlig . 
Noen av rettene står på menyen , andre finner du bare utstilt i disken . 
Det finnes også en egen aperitivo-meny og et utvidet vinkart , som du ikke finner ved bordet . 
Om dagen bestiller man ved disken . 
Fra klokken 16 tar servitørene bestilling ved bordet . 
Da utvides også menyen ørlite , med tre pastaretter : 
Hjorteragu , gnocchi og ravioli . 
Benker og bord er bygget av trepaller . 
Store , mørkeblå parasoller , pyntet med lyslenker og rottingstoler , gir deg følelsen av å sitte utendørs inne . 
Lokalet er hyggelig innredet , men har en voldsom gjenklang og et høyt støynivå . 
Servitøren anbefaler en pizza « Italiana » , med parmaskinke , mozzarella , cherrytomater og rucola . 
– Vil du ha med skinke og ost i skorpene , spør hun og peker på tilvalget på menyen som koster 75 kroner . 
– Det er typisk søritaliensk , og veldig godt , sier hun overbevisende . 
Fyllet med ricottaost og strimler som ligner på kokt skinke , gjør at skorpene går fra å være en kjedelig bieffekt til å bli det beste på hele pizzaen . 
Skorpene er salte , fete , knasende og saftige . 
Men selve pizzaen holdes tilbake av salaten . 
For rucolaen er erstattet med en blanding av radicchio rosso og grønne salatblader , som ikke gir den samme nøttaktige smaken . 
Ellers er dette en veldig god rett , men 325 kroner er for dyrt . 
Min anbefaling er heller å velge en rimeligere variant , som margherita , med fyll i skorpene . 
Én av dagens varme retter er en tomatbasert vegetarrett med parmesan og aubergine , parmeggiana di melanzane . 
De andre varmrettene i disken er lasagne med kjøttdeig , laks med grønnsaker og ovnsbakte poteter . 
Vegetarretten har en fyldig tomatsmak , og serveres med ferskt brød og en salat på siden . 
Salaten består av oksiderte salatblader med brune kanter , rødløk og balsamico på toppen . 
Den er ubalansert og bitter , uten harmoni i ingrediensene . 
Den oppleves først og fremst som fyll på fatet . 
Det gjør også retten « frisk salat » , som har mye grønt og lite variasjon i ingrediensene . 
Denne salaten består av salatblader , hele cherrytomater , rødløk , balsamico og paprika . 
Også her er salatbladene oksiderte og flere av tomatene myke og overmodne . 
Kakedisken på Radici er trolig en av Bergens mest forlokkende . 
I tillegg finnes det tre desserter : sjokoladekake , tiramisu og en crostatina-variant , som er en italiensk terte eller pai med frisk frukt . 
Den er fylt med tykk vaniljekrem og toppet med bringebær , og har en perfekt balanse mellom søtt og frisk . 
Sjokoladekaken har de ikke denne dagen , men den sjokoladedekte tiramisuen er en grei erstatning . 
Radici er på mange måter slik jeg ser for meg at Matbørsen burde være : et levende lokale med høy stemning , mye folk og et bredt utvalg av dagligvarer og delikatesser , som oliven , tomatsauser og brødpinnner . 
Burrata , mozzarella og bresaola kjøper du hektovis ved å henvende deg i disken . 
Det ligger også et lite utvalg av ost og pølser i fetevareavdelingen , men der ser det ganske tomt ut nå . 
Radici er en uformell aperitivoplass med de beste pizzaskorpene i Bergen . 
Men salatene er en skuffelse , og enkelte av rettene er priset for høyt . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Ny og bedre hos Ole Bull Nytt interiør og ny meny . 
Bocca har gjenoppstått som Storm Kjøkken & Bar . 
En flott forbedring av en av Bergens mest sentrale møteplasser . 
Storm er oppkalt etter faren til Ole Bull . 
Johan Storm Bull eide Svaneapoteket i Strandgaten . 
Her arrangerte Bull fester i helgene , med konserter og underholdning . 
Og skal vi tro fortellingen på menyen , var det her Ole Bull fant veien til fiolinen . 
En gang kom fiolinisten som sto for underholdningen , til å drikke en dram for mye . 
Og dermed ble det lille Ole som måtte spille . 
Resten er historie , og en fin ramme for restauranten som spiller videre på apotek-konseptet med medisinske referanser . 
Restauranten på Ole Bull Scene er dekorert med over tretti bilder av sunnfjordskunstneren Oddvar Torsheim ; alle like spreke og fargerike som møblene i grunnfarger . 
Blått , rødt , gult og grønt . 
Det henger planter fra tak og vegger . 
Store lyskuler spiller med på den ekstravagante stilen , som passer utmerket for et livlig kulturhus . 
Storm går ikke stille i gangene , og det trenger den heller ikke . 
For Ole Bull er en av Bergens mest fremoverlente scener . 
På menyen er det tre kategorier som er fremhevet : 
« anbefalte små doser » , « apotekerens brygg » og « flytende resepter » . 
Dette betyr enkelt og greit : 
« noe lite å bite i » , « egenprodusert øl fra Voss bryggeri » , og « signatur-cocktail laget med slagordet : 
En eliksir om dagen er bra for magen » . 
Drinkene har navn som : 
Naturmedisin , Vitaminpille , Friskmeldt og Placebo , og høres så sunne ut at de kan testes selv på en søndag . 
Naturmedisin består av gin , tindved og limejuice , og er godt balansert til en frisk og fruktig « dose » . 
Storm har mange spennende ginvarianter bak baren , men kunnskapen om dem og resten av drikkemenyen , sitter ikke . 
Som restaurant i et underholdningshus , skal man fylle mange funksjoner og dekke mange behov . 
Både for oss som ønsker en full middag , og for gjester som kun rekker et raskt glass før forestilling . 
For deg som bare er småsulten , finnes det en enkel barmeny . 
Som restaurantanmelder får man dessverre aldri prøvd hele menyen , men den friterte kyllingen gir et godt inntrykk førsteinntrykk av barsnacksen . 
Kyllingbitene er sprø , saftige og drysset med chili og koriander . 
Bitene dyppes i en sukkerkornete karamellsaus . 
Det krydrede og søte passer bra sammen , og den asiatiske tvisten kler en lettperlende , aromatisk riesling fra Georg Breuer . 
Denne vinen ble i utgangspunktet anbefalt til soppsuppen med confitert andelår , men der kom den til kort . 
Det nye matutvalget på Storm er variert , med indiskinspirerte løkboller , villreker ( scampi ) og bouillabaisse , og favner fra Sør-Europa til Asia . 
Men selv om menyen er ny , er det ikke alt som er endret . 
Sist jeg var på Bocca , før de pusset opp , spiste jeg den berømte asiatiske kyllingsalaten med mango , nøtter og karriaioli . 
Den står fremdeles på menyen . 
– Hadde vi tatt den av menyen , er jeg sikker på at protestkøen ville stått rundt hjørnet , sier servitøren og ler . 
– Det er mange av stamgjestene våre som bestiller den . 
Denne gangen velger vi heller to av nykommerne : stekt lysing og andebryst . 
Begge rettene serveres med bakte rødbeter og grønnkål . 
Lysingen har en god stekeskorpe , men er veldig salt med hele saltflak på toppen og mye blåskjellsmør , som forsterker saltsmaken . 
Andebrystet er en bedre komponert rett . 
Det serveres med en søtpotetkrem , som er så søt og karamellisert i smaken at den nesten veier opp for et litt seigt kjøtt . 
Anden passer nydelig sammen med en søt Valpolicella ripasso fra Lamberti . 
Tidligere på dagen kjørte jeg fra Hardanger til Bergen , forbi bugnende epletrær og innom landhandleriet på Kvamskogen . 
Bare en time unna Bergen har vi en blomstrende siderproduksjon . 
Det er både rart og trist å tenke på at denne sideren ikke står oftere på restaurantmenyene . 
På drikkekartet hos Storm kan du kun velge mellom Grevens Pærecider og Magners Irish Cider . 
Bocca har fått en frisk overhaling og blitt hyggeligere , penere og bedre enn tidligere . 
Utvalget er godt , og jeg velger å tro at kunnskapen til servitørene vil øke etter hvert . 
Stikk innom for en tindveddrink og kylling med chilikaramell neste gang du skal på forestilling , for en trivelig start på kvelden . 
Kulturhuset har som ambisjon å samle « alt det beste under samme tak » , og med nyoppussede Storm nærmer Sølvi Rolland og teamet seg målet . 
Men 59 kroner for en Cola-Zero ? 
Det er for dyrt . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Pergola er en skatt i Skostredet 
Sløy jazz og brune farger . 
Pergola er en godt gjemt skatt . 
Inn gjennom et smau , under en klesvask og videre inn en bakgårdsdør . 
Så er du der . 
Vinbaren Pergola er godt gjemt i selve kjernen av Skostredet . 
Og selv om det er to veier inn , er begge inngangene like hemmelige . 
Finner du først veien , åpner det seg et koselig kjellerlokale . 
Med en brun trebar , okergule vegger og et gammelt hvelv innerst i rommet . 
Bordene er romantisk dekket med levende lys . 
Stilen er nesten bohemsk . 
Brun og intim , med stillebenmaleri for vinelskere på veggene . 
Av gamle flasker med støv og slitte etiketter , ikke så helt ulike flaskene som står utstilte i vinduskarmene . 
– Alle de tomme flaskene er drukket her , forteller eieren stolt , mens vi begge ser bort på det som en gang inneholdt en Piemonte-vin laget av Borgogno i 1952 . 
Det finnes flere skatter for vinelskere i det nye vinskapet . 
Pergola har holdt på i syv år , og i løpet av den korte tiden klart å opparbeide seg rundt 400 titler på flaske . 
Den dyreste av dem koster rundt 25.000 kr . 
Men ser man forbi den , er prisnivået ganske rimelig . 
Her får du et stort utvalg viner til under fem hundre kroner . 
Og du kan dukke ned i en samling moderat prisede Baroloer til mellom seks og åtte hundrelapper . 
Men vil du heller velge glass , har du muligheten til det også . 
– Du får egentlig nesten alt på glass her , forteller vinkelneren . 
For i tillegg til alle flaskene på disken som allerede er åpne , bruker Pergola Coravin . 
En type sprøyte med smaksnøytral gass , som gir dem anledning til å hente ut ett og ett glass uten at resten av flaskeinnholdet oksiderer . 
– Gasspatronene koster litt , så vi må legge på rundt 25 kroner på den type glass , informerer han . 
Er du villig til å betale litt ekstra for vin , gir det deg et bredt spekter å velge i . 
Matutvalget er derimot enkelt . 
Pergola lever opp til sitt italienske navn , og serverer fat med antipasti og pizza . 
De italienske smårettene serveres i fem forskjellige størrelser og har ulike sammensetninger av europeisk oster og italienske pølser . 
På fatet ligger en mild og fast spansk manchego , en salt fransk roquefort og en moden italiensk parmesan i tykke blokker , og fire forskjellige pølsetyper : parmaskinke , fennikelsalami , ventricina , en salamitype laget med chili og paprika , og en tredje salami laget på villsvin . 
Ekte toskansk delikatesse . 
Fatet serveres med store , grønne oliven , surdeigsbrød og en litt bitter olivenolje . 
På spørsmål om hva man bør drikke til et slikt fat , smiler vinkelneren . 
– Jeg skulle gjerne gitt dere syv forskjellige glass , for alle smakene vil ta dere i forskjellige retninger . 
Men hvis dere vil ha noe tungt og kraftig rødt , må det bli denne baroloen , sier han og peker på Bricco Rocca fra Cascina Ballarin . 
– Den har en intens smak med mye av alt , og passer perfekt med parmesanen . 
En av mine andre favorittkombinasjoner er en halvtørr riesling fra Steffen Prüm sammen med roqueforten . 
Han får rett i alt han sier . 
Både Rieslingen og Baroloen passer godt sammen med hver sine oster , mens pølsene ikke passer med noen av dem . 
Pizzabunnene lages hos Colonialen og stekes i en enkel pizzasteker av typen man kan kjøpe til å bruke hjemme . 
Det er ikke veldig avansert , men et godt tilbud på et sted uten kjøkken . 
Toppingen du kan velge mellom , er enten hvit eller rød . 
Crème Fraîche eller tomat . 
Og pizzaene dekkes med de samme pølsene vi allerede er blitt godt kjent med . 
Den hvite varianten er laget med ventricina , og kler saltet og kryddersmakene fra pølsen . 
Den røde pizzaen er derimot litt søt , laget med parmaskinke og mozzarella . 
Begge er drysset med kvernet sort pepper , noe som passer best på den pizzatypen som allerede har litt krydder i smakene . 
Bunnene er syltynne med en krispi knekk i skorpene . 
Pergola er en hyggelig og intim vinbar med et hjerte for Italia og det gode italienske liv . 
Stedet passer ypperlig for en date , eller et glass for den vininteresserte . 
For her importerer de til og med noen av vinene selv . 
Det er en god grunn til å dra på skattejakt i Skostredet . 
På Pergola får du enkel mat og avansert drikke . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Bryggeriet er best på øl Bryggeriet har unikt øl og en fantastisk utsikt over Vågen , men du får bedre hamburgere andre steder . 
Følger du den store trappen opp i tredje etasje på Zachariasbryggen , åpner det seg et stort og luftig lokale , med en stil som ligger midt mellom en låve og et bryggeri . 
Herfra er utsikten over Vågen fantastisk . 
I alle fall hvis du klarer å kapre et av de fire bordene på den innebygde glassverandaen . 
Sitter du inne i selve restaurantlokalet , er atmosfæren litt mindre interessant . 
For når det er lite folk , som i dag , oppleves restauranten som hul og tom . 
Her er det kun noen få hutrende turister , en student som puster ut med foreldrene etter endt flyttelass og to kjærester . 
Musikk ville gjort stemningen hyggeligere og samtalene fra servitørene mindre hørbare . 
Bryggeriet er et mikrobryggeri , en scene og en restaurant , som ifølge nettsidene serverer en germansk meny , der øl er en sentral ingrediens i matlagingen . 
Ordet « germansk » sier ikke nødvendigvis så mye om menyen . 
For matmessig er den verken ensrettet eller utpreget inspirert av det nordeuropeiske området fra Alpene og opp mot Danmark . 
Maten på Bryggeriet har tydelige internasjonale trekk , med prosciutto fra Italia , chimichurri fra Sør- og Mellom-Amerika , og tzatziki fra Hellas og Tyrkia . 
Spesialitetene er , ifølge servitøren , øl og hamburger . 
Men spisekartet har også mer raffinerte retter , som smårettene av kongekrabbe og kamskjell . 
Vi går for litt av begge deler . 
De tre grillede kamskjellene har et sprøtt ytre . 
De er rullet og stekt sammen med skinke , og serveres liggende blant polkadotter med sellerirot- og søtpotet-puré , som er dekorert med små flak av chips , tynne reddikskiver og oxalisblader . 
Kamskjellkonsistensen er stekt til det ugjenkjennelige , og sammen med en intens saltsmak oppleves de nærmere en godt stekt fiskekake enn et delikat kamskjell . 
Jeg feller nesten en tåre over den ubarmhjertige behandlingen av kamskjellsmaken , men trøstes av et tilbehør som passer godt til . 
Kongekrabbebeinet serveres varmt , gratinert med urter og hvitløk til grillede grønnsaker og en iskald avokadosorbet i pistasjpulver . 
De varme ingrediensene og den kalde isen er en uharmonisk kombinasjon som kolliderer i munnen og tar oppmerksomheten bort fra smakene . 
Men begge smårettene er så elegant og vakkert utformet , at det er tydelig at noen har lagt hjerte og sjel på fatene . 
Det er en fryd å se på . 
At Bryggeriet lager sitt eget øl , er deres sterkeste kort . 
Det gir dem en helt fantastisk mulighet til å eksperimentere med kombinasjoner av mat og øl , slik de har gjort med fish ’ n ’ chips , som er laget med ølrøre . 
Det er derfor veldig skuffende når servitøren kun anbefaler riesling til sjømaten . 
Restauranten fremhever selv hvordan bryggingen og menyutviklingen spiller sammen , og bør dermed tilby ølanbefalinger til rettene . 
Personlig liker jeg godt fruktig øl med lite bitterhet til sjømat . 
Både det og hveteøl ville passet godt her . 
Dessverre er servitøren generelt usikker på utvalget og anbefaler kun ut fra egne preferanser . 
Til hovedrettene , « Bryggeriets prime burger » og « Indrefilet av okse » , bestiller vi to « snitt » , små øl på cirka 2 dl , av Bryggeriets egne øl : 
« Sunny Hunny » og « Shipping up to Nordnes India pale lager » . 
Den første lukter av søt og deilig honning , og er et lyst pale ale brygget med lokal honning fra Søylands biegard på Hjellestad . 
Rosaskjæret i fargen kommer fra tilsatte solbær , som bidrar med syrlighet og en fruktig undertone i glasset . 
Dette ølet passer fint til okseretten , som har kraftige smaker , som bladpersille , hvitløk og chili , i dressingen . 
Den bakte poteten serveres med et urtesmør med tydelig dillsmak . 
Bryggeriet produserer ikke bare sitt eget øl , de lager også sin egen is . 
Og hasselnøttisen , som serveres til desserten av mille-feuille , er ren i nøttesmakene , og søt og fyldig , som om den skulle vært laget av italienske Ferrero selv . 
Friske bær gir en god og syrlig kontrast til den sprø vaniljekaken , men midt i den norske bærsesongen skal det ikke være nødvendig å ty til amerikanske blåbær . 
Bringebærene smaker dessuten bedre til . 
Bryggeriet har fokus på lokale råvarer , og har spennende smaker på menyen , som kveite fra Glitne , eplemost fra Hardanger og egenprodusert øl . 
Men hamburgeren som skulle være stedets signaturrett , er en stor skuffelse . 
Innholdet er lite spennende og brødet karakterløst . 
Fletter Bryggeriet menyen tettere sammen med drikkeutvalget , og brifer servitørene bedre om produktene , vil spiseopplevelsen bli mye bedre . 
For i dag står ikke servicenivået og gjennomføringen i samsvar med de høye ambisjonene . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Den amerikanske drømmen Roxys gjør amerikanske drømmer sanne . 
Her får du tunge milkshaker og saftige burgere til gøyal blues . 
Det spreke 50-tallsinteriøret på Roxys Diner er av typen du husker . 
Knallturkise sofabåser med hvite striper . 
Barstolene følger samme stil : en vaskeekte amerikansk dinerprofil – fra retrouniformen på gutta i baren til serviettene på bordet . 
Veggene er pastellrosa og pyntet med blinkende neonskilt . 
Taket kurver seg med fargerike lysrør . 
Både jukeboksen bak baren , det sjakkrutete gulvet og bilder av Hepburn , Dean og Monroe er detaljer som drar deg rett inn i tiden da USA virkelig var drømmelandet . 
Roxys Diner blander Hollywood-fascinasjon med det glade 50-tallet , i en stil mer striglet enn en hårfrisyre fra Grease . 
– Burgerne er spesialiteten vår , forteller servitøren på svensk . 
Han møter alle gjestene når de kommer inn døren , og er lett å komme i snakk med . 
Han anbefaler den klassiske cheeseburgeren med bacon . 
Det er én av åtte hamburgervarianter på menyen , som ellers er renspikket amerikansk til siste smule av pecan pie . 
Roxys Diner er ikke døgnåpen som « diners » ofte er , men strekker seg gjennom dagens tre måltid . 
Her kan du begynne dagen med en amerikansk bagel , en stabel med pannekaker eller tomatbønner og fries til frokost , frem til klokken 15 . 
Etter det er det hamburgere , BBQ-retter og salater som gjelder . 
Og , for ikke å glemme , milkshakene . 
Med en tung og søt kremtopp , og et klassisk , hermetisert kirsebær som kronen på verket . 
Er du av typen som først kommer ut etter mørkets frembrudd , kan du avslutte kvelden med nachos etter at kjøkkenet er stengt . 
Valget faller på en hamburger med blåmuggost og eplerelish , og en BBQ southern chicken . 
Hamburgeren med blåmuggost har en saftig og solid kjøttpuck av grovkvernet kjøtt . 
Fra briochebrødet på toppen til hamburgerdressingen i bunn , får man følelsen av at dette er en hamburger laget med omtanke . 
Salaten er frisk og grønnsakene spenstige . 
Sylteagurken brekker til lyden av et deilig « knekk » . 
Coleslawen har en god syrlighet og en klar smak av pepperrot . 
Fatet som hamburgeren serveres på , er bitte lite og fører til at det ramler chips og rester ut på begge sider . 
Både du og personalet som skal rydde , vil tjene på at disse blir byttet med noen større . 
Chipsen er melete , slik frysing av potet ofte kan føre til . 
De serveres helt uten krydder og salt . 
BBQ Southern chicken-retten kommer med de samme kjedelige potetstrimlene som hamburgeren , men kjøttet er mørt og behagelig pepret . 
Dette er en ekstremt enkel , men likevel spennende rett . 
Kyllingfileten er banket flat , grillet og toppet med en røykt og søt grillsaus , syltet rødløk og smeltet cheddar . 
Babymaisen og gulrøttene har en frisk motstand , mens sukkerertene er slappe . 
Det amerikanske ølet Lagunitas Pale Ale passer best for seg selv . 
Hadde vi fått litt vann til , hadde det gjort opplevelsen enda bedre . 
Drikkeutvalget er greit for å være en diner , men lite for å være en bar . 
Drikkelisten bærer dessuten preg av at det kan gå fort i svingene før en åpning , for på prøvemenyen for juli , som fremdeles ligger fremme i august , står hvitvinene under røde viner og de røde på listen over de hvite . 
Roxys Diner ligger rett rundt hjørnet fra Konsertpaleet , og servitøren bekrefter at de allerede har rukket å bli et populært kinosted . 
– Rundt formiddagskinoene er mange småbarnsfamilier innom , mens på ettermiddag og tidlig kveld tar tenåringene over , sier han . 
Lokalet har ca. 30 sitteplasser og er ganske lite og intimt , så her kan det være lurt å bestille bord . 
Nysatsingen i Teatergaten eies av Roger Johannessen , som også driver sushikjeden iSushi . 
Dette er hans første satsing på et amerikansk restaurantkonsept , men det bærer ikke stedet noe preg av . 
For Roxys Diner er gjennomført helt ned til minste detalj . 
Menyen er enkel og kort med få drikkevalg . 
Men et mer familievennlig førkinosted må du lenger vekk fra kinoen for å finne . 
På Roxys Diner er fremdeles Amerika på sitt beste . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Tam texmex på Casa del Toro 
Har du en god oppskrift på guacamole ? 
Da kan du like gjerne lage texmex hjemme . 
For Casa del Toro har hyggelig service , men maten er for enkel . 
Da min lillesøster fikk seg dansk kjæreste , var fredagstaco et av de første integreringspunktene på programmet . 
Nordmenn elsker virkelig taco . 
Er det noe vi gleder oss til når uken er på hell , er det nettopp taco . 
Casa del Toro er ifølge nettsidene sine Bergens « eneste texmex-restaurant med et høyt fokus på ferske råvarer for å produsere god mat inspirert fra den mexicanske matkulturen . 
» Det klinger som et mariachiorkester i ørene på en tilhenger av enkel hverdagsmat . 
Menyene lokker med mexicanske tapasretter og klassikere som kyllingvinger , nachos og burritos . 
Den har også fem grillretter , med et par varianter av entrecôte , ribber og en texmex-burger , som viser til Texas-siden av mattradisjonen . 
– Men det er ikke burgeren vi er spesielt kjent for , gå heller for en av disse variantene , sier servitøren . 
Fingeren dras nedover på listen og stopper ved rettene quesedilla , burrito , enchiladas og tostada . 
– Hva er forskjellen på dem ? spør jeg , fordi beskrivelsene er ganske like . 
– Det er egentlig ikke så stor forskjell . 
De er ganske like , alle sammen , forteller han . 
Servitøren er blid og hyggelig . 
Men han briljerer ikke med sine kunnskaper om texmex , og klarer ikke å forklare oss hva som er forskjellen mellom rettene . 
Så han gjør ikke valget enkelt . 
Han forteller brutalt ærlig at nachosen kan vi like gjerne kjøpe på butikken . 
Det senker forventningene om en autentisk opplevelse . 
Forventningene til servicen nedjusteres også raskt . 
For da hovedrettene kommer på bordet , må vi spørre hvor det er blitt av forretten . 
Siden hovedrettene allerede er laget , begynner vi med dem . 
« Fajitas originale » er fremhevet på menyen som husets spesialitet , og består av fire hvetetortillaer servert i en slitt plastboks , revet ost , salsa , rømme og hjemmelaget guacamole . 
Navnet fajita kommer fra navnet på oksens bryststykke , som er det originale fyllet i en fajita . 
Men det finnes mange variasjoner . 
På Casa del Toro står valgene mellom kylling , biff , scampi og grønnsaker . 
Biffstrimlene er forsiktig krydret , og serveres fresende i en jernpanne sammen med paprika og løk . 
Guacamolen er hjemmelaget , men salsaen er kjøpt . 
Det bekrefter kjøkkenet da servitøren går for å spørre . 
Ser man bort fra kjøttet , er retten svært lik en enkel tacokveld hjemme , med et glass Old El Paso og ferdigrevet ost . 
Spareribsene har omtrent den mengden kjøtt som forventes . 
Og de smaker også omtrent som forventet , med en søt og tykk saus uten særlig røyksmak . 
Det som bryter med forventningene , er smaken på de frityrstekte potetstrimlene . 
Hadde jeg smakt dem i blinde , ville jeg trodd at desserten sto på bordet allerede . 
For chipsen smaker fritert banan . 
Det er rett nummer tre på dessertlisten . 
På tapastallerkenen får du litt av alt . 
To gratinerte potetskall med bacon , osteboller , nachos , salat med grillet scampi og to mini-quesedilla , som er to halve , fylte tortilla med smeltet ost . 
Fatet har generelt mye smeltet ost . 
Og overvekten av ost gjør potetskallene myke . 
Smaken fra stekeprosessen er besk , og i bunnen av salaten ligger brun mais . 
Definisjonen på tre hjerter er en skuffende opplevelse , som er noe dårligere enn forventet . 
Noe på Casa del Toro er over forventning . 
Som det enkle , men gode ølutvalget . 
Her kan du bestille mexicansk øl , som Sol , eller gå for norske Ægir . 
Vinen er representert ved gode produsenter som Wongraven , men har ingen viktig posisjon i serveringen . 
Matmessig hadde jeg forventet mer av Bergens eldste texmex-restaurant . 
For tacoen lager du like bra hjemme . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Stort hjerte , liten meny Nobel Bopel er en hyggelig og hipp nabolagskafé med enkel , lokal mat . 
Men tilbudet er langt fra like raust som bydelen . 
Det klirrer i glass og summer rundt uteserveringen når vi nærmer oss hjørnelokalet mellom Zetliz ’ gate og Welhavens gate . 
Nobel Bopel ligger i hjertet av Møhlenpris , og er en bydelskafé med retromøbler og nærmat . 
Veggene er turkise , og reolene i teak de samme som hjemme hos bestemor . 
Hun ville nok også dratt kjensel på de signalrøde stolene og de gråhvite uttrekksbordene . 
Nobel Bopel åpnet i 2009 , da jeg studerte på Universitetet på høyden . 
Den gang var det et populært sted for studenter , med rimelig mat og et samfunnsengasjert klientell . 
Her var det alltid fullt . 
I 2015 utvidet de lokalene , og fikk endelig nok plass til å møte etterspørselen . 
Hver lørdag og søndag har Nobel Bopel brunsj på menyen frem til kl. 16 . 
– Men vi selger ofte ut før det , forteller servitøren første gang jeg er innom for å anmelde kafeen . 
Den dagen blir jeg møtt med et stusslig utvalg . 
Det er tomt for alle tre brunsj-variantene . 
Og for dagens suppe . 
Og for müslien . 
Dermed blir bestillingen på det eneste som er igjen på matmenyen : 
To toast laget med surdeigsbrød fra Colonialen . 
En av dem er med rødløk og soltørkede tomater , og toppet med økologisk fetaost fra Haugaland Meieri i Tysvær . 
Den andre varianten er laget med ajvar , en krydret puré av tomat , aubergine og paprika . 
Den er dekket med skinke og rikelige mengder smeltet ost . 
Av de to variantene , liker jeg den siste best . 
For pureen har en deilig fylde , som varianten med fetaost mangler . 
Men skivene med toast er ikke mer enn enkle skiver . 
De er verken spesielt mettende eller forseggjorte , og fungerer best som en nødløsning i et magert øyeblikk . 
Hele det første besøket er preget av feil i serveringen , der både vi og nabobordet blir sittende og vente lenge . 
Siden det er brunsjen Nobel Bopel er mest kjent for , tar jeg turen igjen noen helger senere . 
Denne gangen får jeg napp . 
Opplevelsen er en helt annen . 
Jeg bestiller en brunsj NO.1. og en Søndagsbrunsj , uten problemer . 
Servitøren er årvåken , og har allerede lagt merke til hvilket bord vi sitter ved . 
– Jeg kommer bort med maten så snart den er klar , smiler hun , og setter i gang . 
Mens jeg tar med meg drikken tilbake til bordet . 
Brunsjfatene er elegant dandert med flere delikate småretter . 
NO.1. inneholder to lokale oster fra Ostegården på Krokeide , blåmuggosten Castello , salt spekekjøtt fra Solheim Kjøtt og en båt cantaloupe-melon . 
Alle brunsj-fatene har også syltetøy , som i dette tilfellet smaker som om det er laget på plomme og bringebær . 
Det søte innslaget på fatet er en hjemmelaget müsli med kanel og tyrkisk yoghurt . 
I tillegg til fatet serveres det lyst surdeigsbrød og rugbrød , med smør dekket av friske oregano-blader . 
Søndagsbrunsjen inneholder mer fett enn de to andre brunsj-alternativene , og er som skapt for dagen etter en gøyal lørdag . 
Den består av speilegg , bacon , potetstappe og en spesiallaget lammepølse med fennikel , som er så fornøyelig at den burde få en egen rett . 
Jeg skulle ønske noen hadde spurt hvordan jeg foretrekker egget stekt , men ellers faller maten i smak . 
Søndagsbrunsjen rundes av med rødvinsredusert blåbærsyltetøy , og yoghurt med eplebiter og lønnesirup . 
Ønsker du noe å drikke til brunsjen , kan du enten kjøpe eplemost fra Ulvik og kaffe for 50 kr ekstra , eller et glass med prosecco for tilnærmet det samme . 
Proseccoen er en fruktig type fra Contarini i Treviso , floral og kort i smaken . 
Den er ikke spennende i seg selv , men jeg liker konseptet . 
Drikkeutvalget ellers er bredt for å være en kafé , med vin , øl , sider , brennevin , og leskedrikker på menyen . 
Stedet har også en egen kaffeblanding , brent av Bergen Kaffebrenneri like ned på kaien . 
En god følgesvenn til utvalget av hjemmelagde kaker , som varierer fra dag til dag . 
Sjokoladekjeksen med peanøtter har en uslåelig kombinasjon av søtt og salt , mens konfektkaken har en bitter ettersmak som ikke passer med den syrlige kremosten . 
Nobel Bopel er en spennende kafé tuftet på kjærlighet for Møhlenpris . 
Kafeen er ikke perfekt , men byr på hipp bydelshygge , og gjør bydelen levende med ukentlige quizer , jevnlige konserter og ølsmakinger . 
Legg gjerne turen innom , men husk å være tidlige ute , hvis du vil ha helge-brunsj . 
Tidsriktig uformelt hos Colonialen 
Fine dining er ut . 
Nå er det ujålete spiseopplevelser som gjelder . 
Med den nye Matbaren beveger Colonialen seg i den retningen . 
Colonialen-familiens siste kosttilskudd ligger vegg i vegg med hovedrestauranten i Kong Oscars gate . 
Maten kommer fra det samme kjøkkenet , men inngangen finner du bak bygningen . 
Innenfor døren står eier Laila Skorge og ønsker oss velkommen . 
Sammen med ektemannen 
Ken har hun bygget opp en av Bergens mest kjente restaurantinstitusjoner i løpet av få år . 
– Jeg synes fremdeles det er rart å gå forbi det gamle lokalet på Engen , sier hun . 
– Det var jo der det hele begynte . 
For 12 år siden besto Colonialen av bare tre ansatte . 
I dag står det 87 personer på lønningslisten . 
Suksessformelen ? 
– Vi forsøker hele tiden å endre litt og utvikle oss , sier hun . 
Matbaren er nettopp det . 
En endring i konseptet . 
For Colonialen har flere forskjellige avdelinger , men ingen bar . 
Det har de fått nå , i det gamle selskapslokalet til restauranten . 
Her inne flyter en massiv , mørk , og elegant bar-øy i et dunkelt , rektangulært rom . 
Rundt den er det plass til cirka 25 personer . 
Det gir en intim atmosfære . 
Musikken svinger mellom Elvis Costello og mer kantete , rolig rock . 
Veggene gjenspeiler historien til både lokalet og eierne med livsordene til Jon Olav Nilsen og gjengen : 
« Ikkje fåkk med kjærligheten » . 
Og bildet til Ingri Egeberg som var en bryllupsgave til eier-duoen . 
Atmosfæren i Matbaren er litt røffere enn hva jeg vanligvis forbinder Colonialen med , men kler det uformelle konseptet bra . 
Menyen med snacks og småretter står skriblet i stikkordsform på en tavle ved inngangen til kjøkkenet . 
Som ost , brød og søtt . 
Makrell , oksehale og steambuns . 
Bak ordet « ølpølse » gjemmer det seg en raus skål med pølsebiter fra Ask og tykke skiver med hjemmelaget bresaola . 
Dette er en spennende snacks-variant for bare 60 kr . 
En av de andre smårettene du bør prøve , er de friterte bitene av piggvarfett , som serveres med majones på dulsetang fra Sotra og en båt sitron . 
Det myke fettet strammes opp av et sprøtt ytre , og gir snacksen en god konsistens . 
Det er salt , godt og med en ettersmak fra tangen . 
De tre rettene oksehale , kveite og makrell koster 150 kr per stykk , og er dyrere enn de andre smårettene på menyen . 
Derfor tenker jeg umiddelbart at de er større enn snacks-variantene , men det stemmer ikke . 
For makrellretten er på størrelse med en fyrstikkeske . 
Retten består av små biter med forsiktig røkt makrell , stikkelsbær , dillolje , karse og grønne eplestrimler . 
På toppen balanserer to tynne toastflak . 
Det er en spennende , men ikke finstemt , ørliten rett , som bærer tydelig preg av å være et trinn i hovedmenyen til restauranten . 
Den er ikke modifisert til å passe inn i barkonseptet . 
Den lettspekte og pannestekte kveiten metter mer , og er dessuten utrolig velbalansert . 
Søtlig krisp overflate , salt smørsaus , ørretrogn og søte voksbønnebiter . 
Den gir deg best valuta for pengene . 
Den mest spennende smaksopplevelsen på menyen er den syrlige oksehale-suppen , servert med en oransjevin fra Radikon . 
Vinen har plommeaktige undertoner og en frisk rabarbrasødme . 
Colonialen har et enormt vinspekter , med stort utvalg innenfor både naturvin og klassisk tradisjon . 
På tapp får du merker som Austmann , Hansa og Nøgne Ø. « Fun dining » er et begrep som stadig dukker opp i matverdenen , og som har vokst frem som en egen restaurantsjanger de siste par årene . 
På norsk kan begrepet forklares som en restaurant eller bar med ujålete kvalitetsmat i en uformell setting . 
Det å spise ute skal være gøy . 
Ikke stivt . 
Men uten at det går på bekostning av matkvaliteten . 
Restauranter som jobber på denne måten , er for eksempel Bass , Galt , Brutus og Pjotergeist i Oslo . 
I Bergen har vi steder som Allmuen og Bare Vestland , som leverer mat av toppkvalitet i en ramme som ikke er så høytidelig . 
Her trenger du ikke lure på om det er rett eller galt med albuene på bordet , eller om det var den lille eller store kniven som skulle brukes først . 
Her skal det bare nytes . 
Med den nyåpnede Matbaren treffer Colonialen tidsriktig , med gøye smaksopplevelser i en avslappet bar . 
Men de kan fremdeles distansere konseptet enda mer fra hovedrestauranten , ved å tilpasse noen av rettene til pris og situasjon . 
Noen hemmeligheter er så gode at jeg nesten ikke har lyst å dele dem , og bakgården til Colonialen er en slik . 
Nå når konseptet har åpnet opp for flere hverdagsnære besøk , er den endelig mer tilgjengelig . 
Et glass vin her på kvelden er en mulighet av de sjeldne . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
På Waldemars restaurant er det tradisjonsrikt , men tregt Dette lokalet er altfor vakkert til å ha så fraværende service . 
Hos Waldemars restaurant på Kalfaret må du beregne god tid . 
Kalfaret Brygghus huser en av Bergens best gjemte restauranter , og et av byens fineste festlokaler . 
Å komme inn føles litt som å stige inn i et museum . 
Her er veggene dekket med gamle sorthvitt-bilder , og fliser som har gått fra moderne til retro . 
På det sjakkrutete gulvet , midt i restauranten , står en diger øltank i skinnende messing . 
Her har Hansa brygget øl siden Waldemar Stoud Platou etablerte selskapet i 1891 . 
Nå er det Waldemars Mikrobryggeri som tar videre denne bergenske bryggehistorien . 
Da vi kommer til Waldemars restaurant , er det helt tomt i lokalet . 
Vi får litt tid for oss selv før servitøren kommer overrasket frem fra bak baren . 
– Hei , velkommen , smiler hun . 
– Hvor har dere lyst å sitte ? 
Alle bordene er ledige , men ikke alle er rene . 
Servitøren rydder et til oss , mens hun forteller om lokalet og byggets historie . 
– I de to øltankene der borte tilsatte de humle . 
Og etterpå fraktet de ølet rett ut her , med hest og kjerre , sier hun og peker . 
Waldemars restaurant er en gastrobar , og mikrobryggeriet gir dem muligheten til å by på noe eget . 
Her har de fem egenproduserte ølsorter , og rundt 40 varianter fra andre bryggerier . 
Servitøren foreslår automatisk husets drikkespesialitet : en planke med fire av deres egne brygg . 
Jeg bestiller en slik og en skogsoppsuppe til å begynne med . 
Suppen er en av de relativt få rettene på pub-menyen . 
Den er fyldig , med krydderaktige undertoner fra hele biter av stjerneanis . 
De gir en spennende og overraskende lakrislignende smak når du tygger på dem . 
Suppen er veldig god , men altfor salt . 
Utvalget på menyen består ellers av tre pizzavarianter , en osteburger , en vegetarrett og et par tradisjonelle , sesongbetonte hovedretter . 
Menyen skiftes omtrent hver sjette uke . 
På ølplanken er glassene satt opp med den mildeste varianten til venstre og den kraftigste til høyre . 
– Det letteste er satt ytterst for at du skal få minst mulig påvirkning fra smakene , forteller servitøren . 
Ingen av disse øltypene passer spesielt godt med suppen , men det er en spennende måte å bli kjent med utvalget og bryggeriet på . 
Pilsneren smaker litt nøttaktig , og har den karakteristiske hansasmaken fra den originale gjæren de har brukt siden 1920-årene . 
Pale Ginger har en frisk og søt smak av ingefær , mens Bohemian Lager er en litt mer floral og fyldig variant . 
Dette er min favoritt . 
Siste drikk ut , Red Hot Mama , lukter intenst av malt , og har en bitter ettersmak av habanero . 
For å prøve begge retningene på menyen , bestiller vi to hovedretter . 
En tradisjonell lammeskank og pizzaen med lokalnavnet Nonnestien . 
Lammeskanken er liten , men saftig , med et mørt og smakfullt kjøtt . 
Dette er en klassisk rett , med tykk sjysaus , smørtung potetmos og ovnsbakte gulrøtter . 
Vinen som vi får anbefalt til , er en moden Shiraz med solfylte hint av bær og sort pepper i ettersmaken . 
Dette er en kombinasjon som gir deg en fin høstopplevelse . 
Men pizzaen får du bedre andre steder . 
For sammensetningen av kjøttboller , bacon , paprika , rødløk og rucola gir retten lite særpreg . 
Servitøren fungerer mer som en museumsvert enn som en servitør , og engasjerer seg lite i gjestene . 
Paret som sitter på bordet ved siden av oss , vurderer å gå igjen allerede før de får bestilt . 
De er det eneste bordet utenom oss , men det tar likevel 15 minutter fra hovedretten blir ryddet til servitøren kommer ut igjen i lokalet . 
Heller ikke da får vi spørsmål om hvordan vi har det , eller om vi ønsker noe mer . 
Servitøren plukker opp en mugge og går ut igjen . 
Hun er halvveis ute på kjøkkenet igjen før jeg spør om vi kan få bestille en sjokoladefondant til dessert . 
– Ja . 
Sier hun uten å snu seg , og går videre . 
– Og en kaffe ? 
– Ja . 
Lokalet har ikke musikk , og det er nesten ingen gjester her i løpet av hele kvelden . 
Når servitøren heller ikke er tilstedeværende , blir atmosfæren tom og kald , selv i et pent lokale med levende lys på bordene . 
Servicen trenger et løft før Waldemars restaurant er klar for årets julebordsesong . 
Over 45 minutter pr. rett er for tregt når man nesten er alene i lokalet . 
Velsmakende på Vossevangen 
Tre Brør satser på lokale råvarer og kvalitetskaffe . 
Det gir gode resultater . 
Tre Brør ligger i et flott gammelt trehus midt på Torget , med en stor uteservering i front og en lun kafé på innsiden . 
Lokalet har grove tregulv , tretak og trevegger . 
En erkenorsk hytte-stil som gjør kafeen koselig og uformell . 
Bordene er laget av bred plank , og stolene i « stuen » er en miks av slitte skolestoler og nymalt kjøkkenmøblement . 
I hjørnet står en retrosofa som gir sjel til storstuen på Voss . 
Det er over ni år siden Tre Brør åpnet dørene på Vossevangen . 
I 2015 fikk stedet nye eiere , og i dag drives kafeen av Hannah Lie Brunborg og Anders Fretheim . 
De har som mål å skape et etisk bærekraftig og miljøvennlig bidrag til lokalsamfunnet . 
Grønnsakene leveres fra Finnegården på Voss , og kyllingen får de fra Homlagarden i Hardanger . 
Iskremen er det Laurien Geerse og Guus Morel som lager . 
De driver Alm gård i Feios . 
Også mye av drikkeutvalget kommer fra nærområdet , med bringebærlimonade fra Lærdal og et tett samarbeid med Voss Bryggeri . 
Tre Brør har tre bein å stå på . 
I kafeen serveres det lunsj og middag , og på kvelden åpner baren i kjelleren . 
Litt lengre borti gaten finner du « Tre Brør leskebutikk » . 
En spesialforretning med leskedrikker og lokale ølvarianter . 
I det vi besøker kafeen er det lunsjmenyen som møter oss , med salater , varme retter og sandwicher eller toast . 
Risottoen med sopp er en av de få varme rettene på menyen . 
Det er kanskje noe av det aller beste man kan lage , og spise , på denne tiden av året . 
Som menyen lover , er risottoen kremet og seig , laget med rikelige mengder parmesan og store kantarellbiter . 
Mellom riskornene skimtes små , lilla biter av løk . 
Smaken på risottoen er salt og fyldig , med en krydderaktig smak fra soppen . 
Retten er pyntet med en bukett av små , hvite korianderblomster på toppen , og striper med balsamico på siden . 
Smaksmessig trenger retten ingen av dem , men det er en pen presentasjon . 
Risottoen står støtt , og har en variert konsistens . 
Dette er en mektig høstrett som varmer helt inntil beinet . 
Sandwichen med ørret og eggerøre er en enkel lunsjrett uten store overraskelser . 
På tallerkenen ligger en toastet surdeigsskive dekket med fire flater av smakfull , feit fisk . 
Når jeg spør hvor fisken kommer fra , er det ingen som helt vet . 
– Den er nok fra en av fjordene , tipper den raske og effektive servitøren . 
Salatblandingen er uinspirerende , med hovedsakelig grønne blader og en skive tomat i midten . 
Men den smaker bedre enn den ser ut . 
Eggerøren er bløt , og kremosten frisk . 
Også denne retten er dekorert med de hvite korianderblomstene . 
Rundt halvparten av valgene på lunsjmenyen er vegetarretter , tydelig markerte med en grønn « V » . 
« Avokadosalat med valnøtter , fersk basilikumpesto og pinjekjerner » er en av dem . 
Det er en rett som smaker tilnærmet ingenting . 
Salaten har forsiktige , friske smaker av avokado og agurk , men mangler både fett og salt for å bli en hel rett . 
Parmesan eller rømme ville ha gitt den en bedre fylde i smakene . 
Det medfølgende brødet blir servert med verken smør eller olje , så her er det ikke noen hjelp å hente . 
Å lage kaffe av ypperste kvalitet , er en prosess som består av mange valg . 
Først må man finne de riktige bønnene , med den riktige aromatiske profilen . 
Så må bønnene behandles riktig , ut fra klima og smak . 
Deretter brennes de grønne kaffebønnene , før de finner veien ut til hjem , restauranter og kafeer . 
Baristaens oppgave er å legge den siste hånden på verket , og hente frem det beste potensialet i kaffebønnene . 
Det er en kunst de mestrer på Tre Brør . 
Bak disken står topputstyr for å lage både håndbrygget kaffe og espresso . 
Kaffen fra Mexico serveres i porselenskopper fra Figgjo , spesiallaget for å fremheve syrlighet i kaffe . 
Det smaker mildt av søt fersken og kakao . 
Det er ingen tvil om at Tre Brør tar kaffe seriøst , men utvalget av kaffemat er for lite . 
I kakedisken finnes det rosinboller , croissanter og muffins med flytende bringebærkjerne og sitron . 
Bollene ser ut som de er hjemmelagde , men muffinsene blir ferdig levert . 
– Vi har dessverre ikke kapasitet til å lage dem her , forteller baristaen med ekte skuffelse i stemmen . 
Et besøk på Tre Brør er obligatorisk på vei forbi eller innom Voss . 
Utvalget av kaker og boller er lite , men her får du kafémat med lokale råvarer , og en kopp med kvalitetskaffe , brygget med kjærlighet og godt utstyr . 
Er du heldig , står også Smoltringkokaren Vidar utenfor med ferske smultringer . 
Et perfekt tilskudd i bilen på veien inn i høstferien . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Laber lunsj i havgapet 
Panorama Hotell på Sotra byr enkel lunsj og en ørliten velværeavdeling . 
Men utvalget er verken verdt turen eller prisen . 
Vi har kjørt i litt over en halvtime , og jo lenger ut på Forland vi kommer , jo sikrere blir vi på at vi har plottet inn feil adresse . 
Ifølge GPSen har vi allerede passert hotellet . 
Her er det kun rå kystnatur så langt øyet kan se . 
Men så kommer Panorama Hotell til syne rett over haugen . 
Hotellet , som sto ferdig i 2011 , ruver massivt i landskapet . 
Det ser eksklusivt ut . 
Forventningene til måltidet stiger i takt med skrittene mot døren . 
Panorama er eid av Smiths venner , og er ett av flere konferansehotell i Norge der menigheten er involvert . 
Her lokkes det med hav-aktiviteter og lokale delikatesser . 
I et intervju med Vest 24 forteller kjøkkensjefen at hele 85 prosent av maten som serveres her er lokalprodusert . 
Det lover godt for ganen . 
I restauranten blir vi tatt imot av en usikker servitør som glemmer å spørre hvilket navn bordet er bestilt på . 
Han finner likevel frem . 
Bordet vi får tildelt er stort , rundt , og pent dekket med levende lys , vinglass og tøyservietter . 
Bak en enkel furuoppsats med glitrende julekuler , brøler havgapet og regnet pisker mot ruten . 
– Buffeen finner dere rett bak her , sier servitøren og peker mot et lite utvalg . 
– Det er bare å forsyne seg . 
Til venstre på buffé-øyen står et fat som kun inneholder hele salatblader . 
Det er etterfulgt av en tallerken med reker , en bulgursalat med kylling og to skinketyper . 
På andre siden står tre kalde fiskepålegg , et fat med eggerøre og en karrisalat med kylling . 
Buffeen er fint pyntet med nøtter , svisker , salat og små gresskar , men matutvalget er skuffende . 
Valgmulighetene er langt færre enn det jeg hadde sett for meg , og serveringen er omtrent like spennende som en uinspirert hotellfrokost . 
Både den gule og den brune osten serveres i ferdige skiver , hentet rett fra pakken . 
Krabbeklørne som var avbildet på nettet , ligger nok fremdeles i havet . 
Den varme fiskeretten resepsjonisten fortalte om på telefonen , er heller ikke å se blant dagens varme retter . 
Utvalget som serveres er kjøtt , poteter og stekte grønnsaker . 
Kalkunfileten er saftig og dekket med portvinssaus og bakte rosiner . 
Kjøttet er fint tilberedt og passer over ens med de milde , stekte grønnsakene . 
Men de fløtegratinerte potetene oser av hvitløk og passer ikke til den søte sausen . 
Her mangler det en helhetlig tanke . 
Utvalget av varmmat er dessuten altfor lite . 
Det kan knapt kalles et utvalg . 
Brødene ser originale og innbydende ut . 
Disse må jo være bakt her , tenker jeg , helt til en av servitørene avkrefter det . 
– Vi får dem tilsendt fra Tyskland , forteller hun . 
Fokuset på lokale råvarer fremstår ikke som like sentralt i restauranten som det gjør på hotellets nettsider . 
Og når vi for eksempel lurer på hvem som har levert kjøtt og fisk til hotellet , vet ikke servitøren . 
Men han mener bestemt at det er fra nabotraktene . 
Servitørene er effektive når det kommer til rydding av fat , men glemmer å se over buffeen som går tom for brød . 
– Denne juleøl-varianten er fra Spania . 
Vi hadde nettopp en intern smaking med leverandøren , og det var denne som kom best ut . 
Jeg håper den faller i smak , sier servitøren og skjenker i et glass med Damm Inedit . 
Et hveteøl laget av den verdenskjente kokken Ferran Adrià . 
Ølet er et lyst og honningpreget , med en lett avrunding av mørk karamell . 
Dette er den beste smaken på hele lunsjen , og ølet fungerer like godt til maten som til de saftige , hjemmelagde kakene . 
Gjennom å tilby lunsj med inngang til hotellets velværeavdeling , posisjonerer Panorama Hotell seg som en konkurrent til Solstrands søndagslunsj . 
Men det er et hav mellom de to opplevelsene , som faktisk ender på samme pris . 
På Panorama er utvalget på lunsjbuffeen lørdag skuffende lite , og velværeavdelingen består kun av et utendørs boblebad og en utvendig badstue . 
Det er ikke verdt kjøreturen ut , eller prisen på 590 kroner per person . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Ukomplisert , klassisk og godt 
Interiøret på Boha er for lengst utdatert , men maten imponerer . 
Tidløse klassikere går aldri av moten . 
Menyen til Boha er en reise i smaker , med inspirasjon fra flere matkulturer . 
Året 2017 begynte med en tur til Frankrike . 
Så kom høsten , og reisen gikk videre til Italia . 
Til en ny meny bygget på rene smaker . 
I årets siste fase er Boha tilbake i Norge , og på julemenyen finner du pinnekjøtt fra Brakstad i Godvik og lutefisk fra Brødrene Berg i Lofoten . 
Men multene har måtte vike for de mer kontinentale dessertene . 
Selv på julemenyen er det tydelig at Boha trives i sørlige strøk . 
Forretten av pannestekte kamskjell viser den italienske siden av restaurantkonseptet . 
Italiensk mattradisjon kjennetegnes av en enkelhet , og rettene bygger ofte på få råvarer . 
Det gjør også denne retten . 
Kamskjellene er stekt raskt , kun på den ene siden . 
Det gjør dem saftige , og lar den naturlige , søte smaken komme tydelig frem . 
Sausen – et florlett og forsiktig hvitløksskum – knytter smakene sammen med den jordlige soppen , som bidrar med kjøttaktig umami til retten . 
Ruccolabladene er friske og har en nøttaktig bitterhet . 
Sofaene er prikkete og stolene dekket med fargerike firkanter . 
90-talls interiøret er utdatert for lenge siden , men det er likevel hyggelig og intimt her inne . 
Lyset er dempet av oransje glass , og mørkebrune båser verner om privatlivet . 
Vasene er pyntet med vinkorker og korn . 
Karafler i alle mulige fasonger minner om tradisjonsrike restauranter lenger sør i Europa . 
Mellom forrettene og hovedrettene byr kjøkkenet på en siciliansk granita , en lett vann-is laget på rabarbra . 
Den duse , rosa munnfullen er frisk og rensende , og akkurat det man trenger for å klargjøre kroppen for neste runde med mat . 
Pinnekjøtt er noe av det beste jeg vet , og det er ikke mange retter jeg ville ha valgt fremfor en godt saltet saueribbe . 
Den pannestekte breiflabben er et deilig unntak . 
Fiskeretten er Boha sin egen vri på ossobouco , en klassisk rett fra Piemonte , nord i Italia . 
Retten består normalt av en bresert kalveskank som dekkes med gremolata , et urtetilbehør laget på hvitløk , sitron og bladpersille . 
Men i Bohas variant hentes retten hjem til Vestlandet . 
Kalvekjøttet er byttet ut med breiflabb , med nok smak og tekstur til å tåle det fremtredende tilbehøret . 
Breiflabben er stekt på 205 grader i fem minutter , før den får hvile i tre minutter på 50 grader . 
Hvilingen gjør fisken saftig og myk , slik at det hvite kjøttet sklir sammen med en risotto milanese . 
– Milaneserne var jo veldig rike , så de er glad i safran , sier servitøren og forklarer at det er nettopp safranen som skiller denne risottotypen fra en vanlig hvit risotto . 
Serveringen finner en behagelig jevn takt , mens personalet beriker måltidet med små historier . 
– Vinene fra Saint-Aubin er regnet som noen av de beste kjøpene på hvit burgund , forteller servitøren , og legger til at 2014 var en fantastisk årgang som ga hvitvinene litt lavere syre . 
Vinen som serveres til den pannestekte breiflabben , er fra huset Les Chataigners i Frankrike . 
Den har en fyldig konsentrasjon i smaken , som oppleves helt riktig mot urtene . 
Avslutningen er frisk og tørr . 
Lukten av årets første pinnekjøtt brer om seg i lokalet . 
Det lukter helt fantastisk . 
Servitøren kommer småløpende med store , tunge fat i begge hendene . 
I den ene har han seks rause pinner . 
I den andre , en skål med poteter , rotmos og en mugge med fett . 
Han slipper dem nesten på vei ned mot bordflaten , men klarer å rette seg opp igjen i siste liten . 
Det er en enorm porsjon , og prisen inkluderer påfyll for dem som har plass . 
Pinnene er passelig salte , saftige og har rikelig med kjøtt . 
Men den kvernede pepperen på kjøtt og rotmos er helt unødvendig . 
Det dekker over smaken . 
Desember er en hektisk restaurant-måned . 
Derfor har Boha innført en ny regel nå frem mot jul : 
Det er kun mulig å bestille menyer på tre , fire eller seks retter etter kl. 20 i helgene . 
Det gjør terskelen høyere for å komme på besøk , men breiflabben og sjokolade-panna cottaen gjør det likevel verdt turen . 
Boha har et solid kjøkken , med hjerte for klassisk , søreuropeisk kokekunst , og et kunnskapsrikt personale på drikkefronten . 
Dette er et klassisk sted du alltid kan vende tilbake til . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Høye priser på reisevennlig mat Bølgen & Mois matgarasje har et bredt utvalg som leveres raskt , men de driver ikke med garasjesalg . 
Bølgen & Moi Food Garage ligger rett innenfor sikkerhetskontrollen i den nye delen av Bergen Lufthavn , Flesland . 
Restauranten er en del av Bølgen & Moi-kjedens mindre formelle konsept ; en rekke franchise-avdelinger som har fått låne Bølgen & Moi-navnet og den kulinariske kredibiliteten som følger med . 
Det er ikke Bølgen & Moi , men - hold deg fast - HMSHost-Umoe F & B Company som drifter avdelingen . 
Garasjekonseptet er gjennomført , og restaurantlokalet er spikret med industrielle garasjedetaljer . 
Yttersiden av spiseområdet er avgrenset med et hagegjerde . 
Innsiden er kledd som en sennepsgul husvegg . 
Møblene er enkle og grove i stilen . 
Det er ikke spesielt koselig , men lokalet er funksjonelt og oversiktlig . 
Her er det god plass , mange lademuligheter og flere kasser som tar unna køen . 
Jeg slår meg ned på en av de tynne metallstolene med en signalbrikke i hånden . 
På veggen henger to skjermer med flytidene , som bekrefter at jeg fremdeles har god tid før boardingen begynner . 
Kort tid etter rister brikken febrilsk . 
Maten er klar til å hentes i luken . 
Den klassiske signaturfiskesuppen til Trond Moi har en dyp smak fra skalldyrene , strimlede rotgrønnsaker og fennikel med god spenst . 
Torskebitene er saftige og porsjonen raus . 
Suppen serveres med brød og smør . 
Det er en mettende porsjon , selv om jeg valgte den minste størrelsen . 
Utvalget på Bølgen & Moi Food Garage er bredt og variert . 
Her kan du kjøpe med deg et beger grønnsaker med dipp , frisk frukt eller hjemmelaget müsli med blåbær , mens du løper heseblesende mot gaten . 
I juicebaren står beger på is med nypresset appelsinjuice , gulrot og ingefær , og mettende smoothies med kiwi , blåbær og banan . 
Restauranten gjør det enkelt å velge sunt . 
Frem til du ser prisen . 
Juicen koster 65 kroner , og spiser grådig av feriebudsjettet . 
Det er billigere med brus . 
Servicen er gjennomgående høflig og hyggelig , og overgår forventningene jeg har til en travel flyplassrestaurant . 
Blant annet får jeg tilbud om å smake den anbefalte vinen , før jeg bestemmer meg for om det er den jeg vil ha . 
Gjennom hele måltidet kan jeg følge med på personale som rydder og vasker . 
Med en gang det blir stille i kassen er de fremme på gulvet for å sjekke hvordan det ser ut . 
I tillegg til sunne valg på menyen , får du også kjøpt klassiske hurtigmatretter som pizza og hamburgere , hos Bølgen & Moi Food Garage . 
Men ingen av disse imponerer i nevneverdig grad . 
Pizzaen ser delikat ut , med en tynn bunn og gylden osteoverflate , men den er ikke nok stekt , og har for mye mel på undersiden . 
Det smaker mel . 
Hamburgeranretningen har flere gode kvaliteter . 
Som en grov kjøttpuck og en pommes frites dekt med løk og gressløk , men brødet mangler substans . 
Både det og kjøttet er tørt . 
Du kan fint styre unna både disse rettene og de kalde surdeigsbagettene . 
Gå heller for capresen eller cæsarsalaten . 
De er enkle retter med smakfulle råvarer , som gir deg kvalitet i forhold til pris . 
Det kjennes som en klisjé nok en gang å måtte slå fast at maten på flyplasser er dyr . 
Men den er nå en gang det . 
Miniburgeren med marinert pulled pork er nøyaktig fire munnfuller . 
Den har spennende smaker , med frisk coleslaw og saftig kjøtt , men å betale 95 kroner for dette er like behagelig som å bli tatt ut til tilfeldig sjekk i sikkerhetskontrollen når flyet holder på å boarde . 
Det samme gjelder de like dyre frokostcroissantene . 
Bølgen & Moi har bidratt med et mer variert matutvalg enn hva vi har sett på Flesland før . 
Med sunne juicer , fruktbeger , grønnsaksbeger og ferske salater . 
Det er ikke alt som er like vellykket , som for eksempel hamburgeren og bagettene . 
Men du vil finne noe for enhver smak . 
Selv om prisene er høye . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Kreativ nykommer i Nygårdsgaten 
Blå ris og helfriterte krabber . 
Matcha er en hverdagsrestaurant med kreativ meny . 
Men ikke alle ideene er like gode . 
Restaurantbyen Bergen er i endring . 
Kong Oscars gate er i ferd med å bli byens bargate , mens området rundt kinoen er blitt et sted for helgekosen . 
Med Media City kommer også et marked for overtidsmat i øvre del av Nygårdsgaten . 
Her åpner snart Huggorm i regi av Lysverket . 
Og for bare noen uker siden åpnet Matcha Thai og Sushi , med asiatisk hverdagsmat . 
Ansiktene kjenner du muligens igjen fra Ichiban . 
Smilet fra servitøren varmer i det jeg kommer inn fra et hutrende høstvær . 
Han alene utgjør restaurantens « front house team » – han serverer og tar bestillinger ved bordene . 
De to kollegene hans tilbereder maten . 
Bak bardisken står « far » klar med sushikniven . 
Og på kjøkkenet står « mor » foran grytene . 
De symboliserer hver sin retning på menyen . 
Hos Matcha får du både asiatiske hovedretter , som gryter med ris og nudler , og sushi i mange varianter . 
Menyen er lang og bred . 
Min er på hele 17 sider , og her mangler det til og med en side . 
Menyen åpner forsiktig med drikkevalgene , før maten introduseres . 
Allerede her kan man skimte tegn på at Matcha prøver å gjøre noe nytt . 
For under Cola , Sprite og Olden står to kalde drikker jeg ikke har smakt før : 
« Thai te med melk » og en grønn melkete . 
– Er det vanlig å drikke disse til maten ? spør jeg nysgjerrig . 
– Ja . 
Nikker han tilbake . 
– Men det er litt søtt . 
Jeg bestiller den siste av dem . 
Drikken jeg får servert , er knallgrønn , tykk og kald , toppet med krem og bær . 
Nesten som en tynn milkshake , med blomsteraktige tesmaker . 
Det smaker søtt og uvant , men er merkelig avhengighetsskapende . 
Jeg ender opp med å drikke hele . 
Navnet til restauranten er hentet nettopp fra denne japanske grønne teen . 
Matcha . 
Den steinkvernes til pulver og røres vanligvis ut med en spesiell visp i tevann . 
Teen har en irrgrønn farge , og er blant annet kjent for å være rik på antioksidanter . 
Under den litt bitre , vegetabilske smaken ligger en rund sødme og en smak av umami , som gjør ingrediensen lett å like . 
Matcha dukker også opp igjen senere på menyen , i form av husets hjemmelagde matchais . 
Men før vi kommer så langt , er det tid for sushi . 
Cheesy lava plate er navnet på en av husets sushispesialiteter . 
Retten består av åtte makibiter , som serveres på en glødende plate med smeltet mozzarella . 
Lukten er til å få vann i munnen av , men temperaturen i retten er ujevn og gir en ubehagelig opplevelse . 
Undersiden av makibitene er glovarme . 
Jeg brenner tungen ved første forsøk . 
Fra midten og opp er bitene kalde . 
Osten med soya overdøver smakene av laks og kamskjell . 
Her kommer ikke engang chilimajonesen gjennom . 
Cheesy lava plate har også tekstuelle utfordringer . 
Her trengs det noe sprøtt . 
Du skal være usunt glad i smeltet ost før denne faller i smak . 
En av husets andre spesialiteter er burgeren med helfritert softshellskrabbe . 
Disse krabbene tas akkurat i det de skifter skall , og er dermed så myke at de kan spises hele . 
På Matcha friteres krabbene , før de serveres i et lettstekt brioche-brød , som en asiatisk hamburger . 
Krabben ligger på en salatblanding med avokado , tomater , gulrøtter og rødløk , og er begravd under rogn og chilimajones . 
Forventningene om kjøtt skylles vekk i en salt havbølge . 
Krabbene er små sammenlignet med salatmengden , men med et enklere tilbehør , vil dette bli en gøy og velsmakende rett . 
Kjøkkenet leverer lynraskt , og servitøren følger opp bordet vårt jevnlig . 
Nabobordet er ikke like fornøyd . 
De sitter rett rundt veggen , og venter lenge før de får bestille . 
Av sushivariantene er det sashimien som imponerer mest . 
De rene fiskebitene serveres med tang i en stor , rund isskulptur , formet av en ballong . 
Det er en lekker presentasjon , som bidrar til å holde maten kald og frisk . 
Sashimien etterfølges av to desserter , som begge lever opp til forventningene . 
En spennende sticky rice farget med blå blomst , mango og saltet kokosmelk . 
Og en brownie med matcha . 
Matcha er et enkelt , men kreativt hverdagssted . 
Her kan du fint hente ta-med-mat på vei hjem fra jobb . 
Men gå gjerne for de renere sushialternativene . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Deilig mat fra udelikate deler Marg & Bein lager gastronomi på de delene av dyret du helst ikke vil ha – nakke , margben og knoker . 
Maten er nydelig , men opplevelsen reduseres av støy og ujevn service . 
Å sitte innendørs hos Marg & Bein på en kald kveld , er som å ha fått hedersplassen ved leirbålet . 
Her er det koselig , varmt og lunt , selv når vestlandsværet dundrer mot store vindusflater . 
Restauranten har en nordisk stil , med glødelamper , bord av grovt , ubehandlet tre og et gelender dekket av glasskrukker med syltet mat . 
Mosegrønne designstoler er kledd i tykk saueull , og fotografiene på veggene viser et kaldt Skandinavia . 
Det var den lune atmosfæren som gjorde Marg & Bein til ett av mine favorittsteder da de åpnet i 2015 . 
Menyen matchet miljøet med folkelige hverdagsretter , som var tydelig inspirert av det engelske , franske og norske kjøkkenet . 
Slik er det fremdeles . 
Her kan du forvente deg rustikk men raffinert mat , tilberedt på råvarer i sesong . 
Maten er laget på et hode-til-hale konsept , som enkelt og greit handler om å bruke hele dyret . 
Et bærekraftig og velsmakende konsept , som gir deg ord som « knoker » , « kjaker » og » nakke » å tygge på . 
I tillegg til à la carte-menyen , finnes det også en dagens meny på tre – fire retter . 
I kveld er det krydret gresskarsuppe , toast med makrellmousse , bakt sei og en frisk kulturmelksis som står på plakaten . 
– Er dere ferdig eller ? spør servitøren . 
Måltidet begynner litt hardt . 
Ikke bare med denne åpningen , men med en ugjennomtrengelig , toastet brødskalk som hopper bortover fatet . 
Skalken er en del av forretten med makrellmousse , og er dekket med et florlett , røkt fiskelag , dill , syltede , søte tomater , sylteagurk og tang . 
Den er ellers en nydelig miks mellom tunge og friske smaker , men den pannestekte oksetungen er en enda bedre forrett . 
Både med tanke på størrelse og smak . 
Den serveres varm , og er godt balansert mellom syltet kål , løk , rødbeter , anis og sennep , og gir en harmonisk start på kvelden . 
– Sei ? fnyser en av gjestene på nabobordet høylytt . 
Det er tydelig at han ikke har troen på den intense hverdagsfisken . 
Men her går han glipp av et av kveldens høydepunkt . 
Den bakte fisken er myk og saftig , og helt ren på smak . 
Overflaten er kun drysset forsiktig med havsalt . 
Fileten ligger på en bunn av moste jordskokk- og potetbiter , sammen med en syrlig tartarsaus med sylteagurk . 
Konsistensen i retten er spennende og variert , med sursøte biter av gulrot og løk . 
Ingrediensene er perfekt integrert i hverandre , og løftes frem av en livlig hvitvin på sauvignon blanc-druen . 
Drikkeserveringen er viktig for Marg & Bein . 
Det kommer tydelig frem av en bred og innholdsrik vinliste . 
Derfor er det overraskende at servitøren ikke vet noe om vinene , verken når det gjelder navn , smak eller anbefalinger . 
Heldigvis får personen hjelp fra kjøkkenet , slik at vinene vi etter hvert får , passer til rettene . 
Men vinene serveres først etter at maten har kommet på bordet , og når vi kommer til desserten , er retten spist opp før vinen treffer glasset . 
Dessertene her har en tendens til å være minnerike . 
Jeg kan fremdeles smake brødpuddingen på tungen når jeg tenker tilbake til mitt første besøk her . 
Og selv om det har vært mange desserter siden da , sitter også en deilig sitronkreasjon støpt i minne fra i sommer . 
Retten med kulturmelksis , raspet brunost , flytende sjokolade og hasselnøtter føyer seg fint inn i rekken av store dessertopplevelser . 
Denne vil du ikke gå glipp av . 
Den er både billigere og bedre enn osteserveringen . 
Julebordsesongen er i gang , og lyden av festlighetene ligger som en duk over restauranten . 
Det klirrer i glass og diskuteres høylytt rundt langbordet ved siden av oss . 
Dessverre er akustikken forferdelig , og selv om restauranten har kompensert ved å sette inn færre bord i lokalet , har vi store problemer med å høre hverandre . 
Det går ut over hyggen . 
Marg & Bein løfter hverdagsmat og mindre elegante råvarer til å bli noe eksklusivt og delikat . 
Maten står utvilsomt til fem hjerter alene , men denne gangen er ikke servicen i samsvar med de høye ambisjonene til stedet . 
Marg & Bein har alltid hatt god service , men denne gangen mangler det både på kunnskap og engasjement . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
De løfter det norske kjøkkenet Tradisjonsmat trenger ikke være kjedelig . 
Bare Vestland vet hva som skal til for å gi klassikerne et løft . 
Det er en fryd å se hvordan personalet på Bare Vestland jobber sammen . 
De beveger seg rundt hverandre i kjappe bevegelser . 
Den ene servitøren tar i mot et selskap i døren som er ute for å feire årets måloppnåelser . 
Gutten i oppvasken gir kokken en klapp på skulderen i det han farer forbi med kjeler og kar . 
Det er midt i julebordsesongen og det koker i det dunkle kjellerlokalet på Matbørsen , men gjengen på Bare Vestland tar utfordringen med klokkeklar selvtillit . 
Her er det god flyt og behagelig stemning . 
– Vi ønsker å være et vindu for det vestnorske bondemarkedet , er det første servitøren forteller oss . 
Menyen består av småretter inspirert av vestnorske tradisjonsoppskrifter , og maten lages med lokale råvarer . 
– Vi anbefaler gjerne at man prøver delemenyen , fortsetter han , og peker på de to alternativene med fire eller seks retter . 
Begge menyene åpner med lette , kalde retter , før kjøkkenet plukker ut litt varmmat , og kvelden ender i dessertskålen . 
– Hvis dere heller vil plukke fritt , kan dere velge ut fem-seks retter . 
Det passer til to personer , veileder servitøren oss mens han heller en juleøl skrått ned i glasset . 
Drikkemenyen fokuserer på mikrobryggeri fra Vestlandet , men har også et rikt vinutvalg . 
Det tar ikke lang tid før den første serveringen løftes fra kjøkkenbenken og over til barbordet der vi sitter . 
Retten er enkelt beskrevet på menyen med ordet « beter » , og består av nettopp det . 
På bordet står et fat med røde , gule og stripete bete-varianter , skrelt , syltet og bakt for å gi oss essensen av norsk matkultur . 
Det smaker jord og kalde vintre , med en lun røyksmak fra rømmen i bakgrunnen . 
Retten er en manifestasjon av restaurantens konsept , og en frisk start på måltidet . 
En av rettene som viser frem de kreative sidene til restauranten , er « kupudding » . 
Det er dagens spesialitet , og ifølge den svarte tavlen serveres kjøttpuddingen med havregrøt og svartkål . 
– Det er en gøy rett , forteller servitøren til det eldre paret på nabobordet . 
– Gøy ? tviles det tilbake . 
– Ja . 
Og godt er det også , konstaterer han skråsikkert . 
Den grove puddingen er varm med fast skorpe . 
Kjøttet er for det meste høyrygg , men inneholder også andre deler av dyret . 
Puddingen er ren i smaken og godt saltet . 
Grøten fungerer i praksis som en norsk polenta , og gir den røffe retten en finesse som i stor grad forbeholdes italiensk og fransk rustikk mat . 
Det er kjempegodt . 
Maten på Bare Vestland er kreativ , men også tradisjonstro . 
Pinnekjøttet fra Sotra serveres som beinfrie stykker med sennepsdressing , brent rosenkål og saltbakt og syltet kålrot . 
Vi får en grillet potetlefse hver , og så er det bare å sette i gang . 
Her møter gamle mattradisjoner nye , i det vi prøver å stable fyllet inn i en altfor liten lefse , som på en helt vanlig taco-fredag . 
Det er få ting som er mer « ekte norsk » enn lefse , lompe og kling . 
Slik fornyer kjøkkenet en av våre mest tradisjonelle juleretter , og gir den glød ved å gå tilbake i historien . 
Det får de ikke like godt til med svineribben , som er smakfull , men lite variert . 
– Dette her er jul for han der , sier servitøren og nikker i retning av kokken på det åpne kjøkkenet . 
Avslutningen er en utvidelse av familieoppskriften hans . 
I glasset ligger en tykk vaniljeriskrem med kirsebærsaus , ristede mandler og appelsinzest . 
På underskålen ligger en lun mandelkake . 
Denne desserten har gode kontraster og variert konsistens . 
Den beviser en gang for alle at riskrem ikke trenger å være kjedelig . 
Bare Vestland åpnet i 2015 , og har funnet roen i et konsept de mestrer svært godt . 
Det som holder det sjette hjertet tilbake , er fasilitetene . 
Toalettene som restauranten deler med Parken Nattbar , er dårlig holdt , og lukten i gangen mellom stedene er forferdelig . 
Ifølge personalet kommer lukten av et vedvarende problem i bygget . 
Men ser man bort ifra det , er opplevelsen gjennomgående positiv . 
På Bare Vestland lar de råvarene skinne . 
Her får du smaken av helnorsk matkultur til en overkommelig pris , og resultatet er både kreativt og tradisjonsrikt . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Ny Ibsen i Bergen Ibsen Restaurant & Bar er ambisiøst navn for en liten restaurant . 
Men restaurantsjef Zana Nawzad og resten av teamet sjarmerer . 
Jeg var ikke helt sikker på hva jeg skulle forvente da jeg dro til Ibsen Restaurant & Bar. 
Ruccola Fusion , som lå her før , fikk det aldri helt til . 
Konseptet dro i flere retninger , og i sommer måtte restauranten innse at slaget var tapt . 
Det var gode nyheter for et knippe Bien-ansatte som ønsket å starte for seg selv . 
Dénes Farkas Dlusztus , som eier restauranten , møtte 20-år gamle Zana Nawzad da de jobbet for Bien Centro . 
Da lokalet på Engen ble ledig , dro de med seg tidligere kjøkkensjef på Bien Restaurant , og kort tid etter var Ibsen en realitet . 
– Kan jeg ta jakkene deres ? spør servitøren vennlig og imøtekommende . 
Han er på . 
Rask med menyene og rask med å ta drikkebestillingen . 
Bortsett fra alle skrivefeilene i menyen , er det få tegn som tyder på at restauranten åpnet for bare to uker siden . 
Skrivefeilene står i kontrast til det ambisiøse navnet i gullskrift . 
Her kan du bestille amadine potet med et glass cøtes du røhne , uten å skjemmes , mens Ibsen antagelig vrir seg i graven . 
Bak skrivefeilene skjuler det seg en serie klassiske retter basert på flere mattradisjoner . 
Slik knytter menyen sammen eiernes erfaringer . 
Begge kokkene er fra Ungarn , derfor finnes det blant annet gulasj til forrett og ungarsk rullekake til dessert . 
Zana har selv kurdiske aner , men er født og oppvokst på Laksevåg . 
Her kommer persetorsken og fiskesuppen inn på spisekartet . 
I tillegg ligger det et tydelig italienskinspirert teppe bak det hele , med retter som spagetti bolognese og auberginekrem . 
Noen av rettene er gamle Bien-favoritter . 
Før forrettene får vi uoppfordret servert to skjeer mini-caprese . 
Munnfullene er laget for å vekke appetitten , og består av tomat , mozzarella , toast , olje og pepper . 
– Her har dere litt brød og smør også , sier servitøren , og setter frem to fat med surdeigsbrød fra Colonialen , ett til hver av oss . 
Smøret er blandet med majones og svinefett , som gir en fyldig smak . 
Så er kamskjellet og bifftartaren klare . 
Kamskjellene er små , myke og delikate , og har fått beholde mye av sin naturlige sødme . 
– Vi får dem hele og renser dem her , skryter servitøren . 
Skjellene serveres sammen med en rotmos , rødbetchips og rødbetpuré , med et grønt urtesalt på toppen . 
Og ingrediensene treffer blink i skjæringspunktet mellom søtt og salt . 
Det eneste som holder opplevelsen tilbake , er en for syrlig og varm vin . 
Bifftartaren ser avskrekkende stor ut . 
En solid porsjon rått kjøtt ligger på fatet , men balanseres ut med en knasende sprøhet fra frisk og syrlig kapers , sylteagurk og sennep . 
Retten serveres med et eget ristet brød og en frisk salat . 
Jeg kommer gjerne tilbake for å spise både denne retten og den saftige persetorsken . 
For torskeretten er godt komponert , selv om gulrotpureen blir mektig med alt krydderet . 
Sukkererter , syltet løk og cavolo nero gir variasjon mellom hvitvinssaus og knasende baconbiter . 
Restaurantsjef Nawzad studerer for å bli marineingeniør , men er også dreven på salg . 
Inspirasjonen til å jobbe i serveringsbransjen , har han fått fra sin far , som blant annet driver Bergen kebab . 
– Her , ta en slik , sier han og rekker oss hver vårt kort . 
Som en del av åpningsstrategien deler han ut en « gave » til spisegjestene . 
Kortet gir en gratis dessert ved neste besøk , og oppfordrer gjestene til å legge igjen en anmeldelse på sosiale medier i bytte mot en gratis kaffe . 
« Du bør aldri bære dine beste bukser når du drar ut for å kjempe for frihet og sannhet » , lyder et av Ibsen-sitatene på veggen i restauranten . 
Det gjelder for så vidt også når du drar hit for å spise . 
For desserten Snickers suprise , en fritert Snickers , er en skikkelig kaloribombe . 
Den er god varm , men stivner fort og ser ganske uappetittlig ut sammen med den smeltede isen . 
Når det kommer til dessertene , kan kjøkkenet bli mer kreativt . 
Ibsen Restaurant & Bar er en gjestfri restaurant som vinner hjerter på god service , men de har litt å gå på før de blir en av Bergens fire store . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Nama var bedre før Nama er et sted som passer alle anledninger , men ikke alle lommebøker . 
Her får du grei mat til høye priser . 
Men nivået er lavere enn før . 
Servitøren som tar imot meg på Nama har nettopp begynt i jobben . 
Hun avvæpner situasjonen med et smil og er ærlig på at hun ikke kan svare på alle spørsmål . 
– Men jeg har mange dyktige kolleger jeg kan spør , så det er ingenting å bekymre seg for , sier hun og ler . 
Med det etablerer hun en avslappet ramme rundt måltidet . 
Hun leter opp bestillingen på datamaskinen , tar et par menyer under armen og leder meg opp trinnene til restaurantens andre etasje . 
– Vil du begynne med noe å drikke mens du venter på selskapet ? 
Nama er en asiatisk fusionrestaurant med høye ambisjoner . 
Lokalet har en eksklusiv og luksuriøs stil , med et fargerikt og glødende lysspill . 
Bak baren finnes en egen loungeavdeling , der man kan falle til ro med en drink før maten . 
I løpet av høsten har Nama arrangert flere middager med Ørjan Johannessen som gjestekokk , men nå er den originale menyen tilbake . 
Og her er ting ved sitt vante . 
Maten deles fremdeles inn i deleretter – inspirert av japanske gastrobarer kalt izakaya – hovedretter fra robatagrillen , salater og sushivarianter . 
I tillegg til dette tilbys det også tre smaksmenyer . 
– Smaksmenyene er delt inn i forskjellige prisnivå ut fra hvor eksklusive råvarene er , forteller servitøren . 
Hun peker på prisene ; 800 , 1000 og 1200 kr . 
På den billigste menyen kan dere for eksempel få laks til hovedrett , mens på den dyreste får dere hummer . 
Menyen er like lang uansett hvilken pris du går for . 
– Det begynner med edamamebønner , så får dere sashimi og en forrett . 
Deretter kommer det en servering med maki og nigiri , en hovedrett og til sist en dessert , forklarer hun videre . 
Edamamebønner er en enkelt men godt snacks , og en grei start . 
Men det tar lang tid før bønnene kommer på bordet . 
Og når de først kommer , er flere av bønnene frosne . 
Servitøren forklarer at bønnene dampes raskt opp for å bevare friskheten . 
Hvis de blir de liggende for lenge i varmen , blir de myke . 
Men de skal ikke være frosne heller . 
Hun bytter raskt ut skålen med en ny . 
Men også den har kalde bønner i bunnen . 
Den første skikkelige serveringen består av tre deler : laksesashimi , kongekrabbe og tunfisk . 
Servitøren anbefaler at vi begynner med laksen , før vi beveger oss videre mot de kraftigere smakene . 
Den skivede laksen er flambert og rullet sammen med rogn og en søt mango- , honning- og sennepssaus . 
Dette er en rett med god kontrast mellom søtt og salt . 
Myke fiskebiter mot friske sjøegg . 
Også krabben er mild med et lett peppersting . 
Den serveres på en sjøgressalat med sitrusjuice fra yuzufrukten og sesamfrø . 
Smaken bygger opp intensiteten til omgangens tredje og siste rett : 
Tunfisksashimi i trøffel- og soyaolje med hvitløkskrisp . 
De tre rettene utgjør en harmonisk sammensetning , som reflekterer at det er de rene sushirettene Nama er aller best på . 
I glasset har vi en hvit chardonnay fra Burgund med en salt avslutning og en skarp sitronsyrlighet . 
Den kutter gjennom rettene som en varm kniv i smør , og har nok kropp til å tåle en støyt . 
Til tross for lovnaden fra den hyggelige servitøren går det litt i ball med serveringen . 
Det er flere nye servitører på jobb og det er tydelig at de mister oversikten et par ganger . 
Midt i forretten kommer det plutselig et brett med kaffe . 
Litt senere glemmer servitøren hovedretten og noterer seg kaffebestillingene i stedet . 
Hovedretten av ibericosvin , korianderpesto , trøffelpoteter og grillet squash , er en av rettene som drar ned helhetsinntrykket av menyen . 
Alle råvarene er grillet , og retten oppleves som for lite raffinert til å passe inn i en rekke med finjusterte , delikate smaker . 
Det samme gjelder for den avsluttende ostekaken . 
Den er frisk og smakfull , men ikke spesiell . 
Det eneste som skiller den fra dessertene på à la carte-menyen er at man faktisk bare får én istedenfor to desserter . 
Den mest eksklusive smaksmenyen på Nama er et av Bergens dyreste måltid , og det er den simpelthen ikke verdt . 
Servicen er ikke oppmerksom nok og maten er for lite eksklusiv når man sammenligner hva man får for pengene på andre restauranter . 
Det er for eksempel rimeligere med full smaksmeny på Bare , som jeg vurderte til terningkast seks i sommer . 
Tidligere når jeg har spist på Nama , har jeg alltid hatt en følelse av å ha fått valuta for pengene . 
Det gjør jeg ikke nå . 
Selv om sushien byr på noen spennende smaksopplevelser . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Her kommer du garantert i julestemning Bryggen Tracteursted mangler finesse , men tar det delvis igjen på sjarm . 
Det finnes knapt skakkere gulv enn i de historiske lokalene til Bryggen Tracteursted . 
Jeg rister snøen av luen og henger fra meg vinterjakken , mens servitøren setter på Ipoden med musikk borte i hjørnet . 
Jazzen skaper en lun stemning i trestuen , mens store snøfnugg daler ned utenfor ruten . 
Jeg setter meg og blar meg gjennom de store menyene med tradisjonelle matretter , øl , akevitt , brennevin og vin . 
På veggene henger det sjarmerende julekranser , og ved ovnen står det to dekorerte halmkoster . 
Det knaker i taket hver gang en av kokkene går over gulvet . 
Som servitør har jeg servert mye lutefisk , men spisingen har jeg for det meste overlatt til andre . 
Vi er liksom aldri blitt venner , jeg og denne gelélignende konsistensen . 
Men når servitøren anbefaler meg å prøve lutefisk i lefse , er jeg ikke vanskelig å be . 
Ifølge henne er tradisjonsretten fra Hardanger noe av det beste de har på menyen . 
Fisken fra Lofoten kommer som en smårett , og er den beste lutefiskvarianten jeg har fått servert . 
Den er hvit i fargen og mild på smak . 
Det hjelper jo at den er dynket i smeltet smør . 
Potetlefsen er også varm , myk og fersk . 
Den smaker som snop sammen med smøret . 
Beholderen lefsen står i , er også varmet opp på forhånd , og gjør opplevelsen enda bedre . 
De to andre smårettene er ikke like vellykkede . 
Hodesylten er godt krydret med tydelig nelliksmak , og serveres med syltet rødløk og sennep . 
Den mangler noe søtt mot krydderet . 
Bøklingen får derimot for mye sødme fra eplekompotten . 
For den røkte småsilden er feit og retten trenger en syrlig kontrast . 
Tilbehøret til de to rettene burde faktisk ha vært byttet om . 
Baccala alla vicentina er en italiensk melkebasert gryte laget med parmesan , ansjos og tørrfisk . 
Den serveres med stekt polenta . 
Ifølge menyen er Bryggen Tracteursted et av få steder utenfor Italia som er sertifisert til å kunne servere retten . 
På spørsmål fra oss får servitøren vite at kokkene dro til Veneto for å lære seg å lage retten på en lokal restaurant . 
Gryten er intens med mye fisk , og har en grøtaktig konsistens . 
Den er god , men mektig og lite variert . 
To biter er nok . 
Dette burde også vært en smårett . 
Hveteølet jeg får anbefalt til den italienske gryten , er tidsriktig oppkalt etter « Grevinnen og hovmesteren » . 
Miss Sophie har en frisk smak av mango og aprikos som blander seg med en kornaktig og krydret maltsmak . 
Bryggen Tracteursted har et godt ølutvalg , men når det kommer til vin på glass , står det dårlig til . 
Her får du bare to rødviner å velge mellom . 
Det er ikke nok . 
Utvalget gjør det umulig å finne en vin til reinsdyret , uten å velge en flaske . 
Den italienske Abruzzo-vinen laget på Montepulciano er sukkertung og lukter av bjørnebær og hermetiserte kirsebær . 
Retten kunne ha trengt en vin med en sterkere karakter , som en syrah . 
Reinsdyrfileten serveres med tilbehør som går i flere retninger . 
På fatet ligger stekt blomkål , grønnkål , akevittgelé , stekt sopp , søte småpoteter , gulrotmos , viltsaus og rødbeter . 
Kjøttet er tilberedt sammen med brun geitost som dekker over den deilige viltsmaken , og gir en bismak til retten . 
På tampen av måltidet kommer en siste servitør inn i rommet . 
Vi spør om hun kan hjelpe oss med drikken til desserten , og hun responderer mens hun tar en u-sving i dørkarmen . 
– Bare gi meg to sekunder , svarer hun kjapt . 
Og kort tid etter står hun foran oss med to flasker . 
– Jeg ville bare sjekke hva dere hadde bestilt til dessert , sier hun profesjonelt . 
– Til sjokoladekremen synes jeg Monbazilliacen fra Château Bellevue er veldig god . 
Mens til multekremen liker jeg best denne , sier hun , og holder frem et sterkøl fra Kinn , med et navn som minner om at juleølet egentlig først skal drikkes på Tomasmesse 21 . 
Desember . 
Begge er gode anbefalinger . 
Et høyt prisnivå og et godt rykte ga meg høye forventninger til Bryggen Tracteursted , som de bare delvis klarte å innfri . 
Planlegger du å spise middag ute nå i desember , ville jeg lagt middagen et annet sted . 
Men stikk innom for en lutefisk i lefse med øl til . 
For det er virkelig godt . 
Og få steder er like magiske som Bryggen rundt juletider . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Et gjestfritt sted som passer januarbudsjettet Lucy i Marken er et enkelt og rimelig sted . 
Her får du autentisk etiopisk mat , i gjestfrie omgivelser . 
– Vet du hvem dette er , spør eieren og peker på et svart-hvitt bilde på disken . 
– Gjetter du navn , årstall og land , slipper du å betale for maten , sier en av de andre gjestene , før han tar seg en slurk av kaffen . 
Stemningen er avslappet og hyggelig i det ørlille lokalet . 
Her pleide det å stå thailandsk mat på menyen , frem til Lucy restaurant og kafé tok over for rundt et år siden . 
Nå er det etiopisk og eritreisk mat i grytene , i restauranten som er oppkalt etter verdens første kvinne . 
Lucy levde i Etiopia for over tre millioner år siden , og står som et symbol på den tradisjonelle maten som serveres . 
Lokalet er enkelt pyntet med fargerike kurvbord , skinn i taket og tradisjonelle bilder på veggene . 
Gulvet er dekket med noe som ligner kunstgress , og som nesten passer . 
Her inne veksler musikken mellom tradisjonelle toner og romantikk . 
Restauranten med kun seks bord er så liten og intim at det føles helt naturlig da verten håndhilser på vei inn . 
Mat fra Etiopia og Eritrea inneholder mye krydder , men er ikke nødvendigvis sterk . 
På menyen til Lucy finnes det både enkle retter , som for eksempel kyllinggryter med det tradisjonelle berberekrydderet og veganske retter , eller et kombinasjonsfat med litt forskjellig . 
Daglig leder Mesele Tesemma anbefaler oss det siste . 
Kombinasjonsfatet Mahbe rawi har mat nok til oss begge . 
– Men er dere virkelig sultne , kan dere også velge en rett til , forteller Tesemma . 
Vi bestiller en Mahbe rawi og en skål med husets spesialitet , Kitfo . 
Den er laget av halvstekt biffkjøttdeig og hjemmelaget ost med krydder . 
Blandingen smelter i munnen , men har en monoton tekstur , så jeg er glad vi ikke bestilte den alene . 
Fatet med Mahbe rawi er like stort som hele bordet , så glass og servietter stables opp i vinduskarmen for å gjøre plass . 
Jeg lurer på hvordan det ville gått hvis vi ikke hadde sittet ved vinduet . 
Etiopisk og eritreisk mat spises med hendene , ved at man bruker et svampeaktig og mykt brød , injera , til å skyfle den opp . 
Brødene lages på korntypen teff , og er dermed naturlig glutenfrie . 
Når teffmelet blandes med vann og får fermentere over et par dager , får injeraen sin unike og syrlige smak . 
Den passer godt sammen med de smakssterke og søte veganske rettene av linser og erter . 
På kombinasjonsfatet er fem av syv retter kjøttfrie . 
I en liten haug ligger friske tomater , løk og biter av okra , og bidrar med friskhet . 
Ved siden av ligger søte , kokte poteter , kål og gulrøtter . 
De siste to rettene , Doro wat og Beg tibs , er med kjøtt . 
Førstnevnte er en tykk , curryaktig gryte laget med tomatpuré . 
Kyllingen er litt tørr og egget har lite spenst , men den smaksrike sausen er nydelig . 
Bitene av lammekjøtt er mildere krydret , med blant annet løk , hvitløk og rosmarin . 
Sammen med ayib , en frisk ost , utgjør de en god miks av retter som utfyller hverandre . 
I glasset flyter en varm Gato Negro fra kartong til 70 kroner glasset . 
Den trenger du ikke . 
Ta heller en brus eller et lyst øl . 
Både kokken og Tesemma kommer jevnlig bortom bordet for å sjekke status . 
– Smakte det ? 
Vi nikker tilbake mens vi tygger ferdig . 
Det er ikke så lett å spise med hendene når man ikke er vant med det , men personalet smiler forståelsesfullt når en av oss må kaste inn håndkleet . 
Tesemma kommer med to skjeer . 
Sånn for sikkerhets skyld . 
Kaffe har en spesiell plass i etiopisk kultur . 
Kokken ringer med bjellen en siste gang , og fra kjøkkenet kommer det et nydelig rosemalt trefat med en rykende jebenakanne . 
Som snacks får vi ristet bygg og peanøtter til . 
Det er vanlig å bruke røkelse i forbindelse med de etiopiske kaffeseremoniene , og det er nesten som man kan kjenne et slags hint av røkelsen i den intense , gode , jasminsmaken . 
Klokken ni stenger kjøkkenet , og det roer seg umiddelbart i den lille restauranten . 
Eieren henter frem lokket til kurvbordene og pakker dem nøye ned for kvelden , mens vi blir sittende og nyte den spesielle kaffeopplevelsen . 
Hos Lucy får du god mat for en rimelig penge , i veldig enkle lokaler . 
Dette er et greit sted å spare penger på nyåret og et koselig studentsted . 
Her har de lave priser og ingen dessert på menyen . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Når ikke helt opp på høyden 
På Alléhjørnet Thai får du det du betaler for , men den store restaurantopplevelsen uteblir . 
Her er det på tide med en oppussing . 
Inne på Alléhjørnet sitter latteren løst mellom de fire jentene bak baren . 
– Hei . 
Velkommen . 
Spise her ? kommer det fra en av de andre bak disken , mens vi børster snøen av jakkene . 
Hun står klar med et bredt smil og to menyer i hånden . 
Vi nikker bekreftende tilbake og hun går målrettet mot en av båsene ved vinduet . 
Sofabenken dunker i takt med sparkene fra seksåringen på nabobordet . 
I tillegg til oss er det to småbarnsfamilier og et studentpar i restauranten . 
Alléhjørnet Thai er et typisk nabolagssted med et inkluderende prisnivå . 
Over baren stikker et delvis kunstig hustak ut av veggen . 
En detalj som fører tankene i retning av den thailandske gatemat-tradisjonen . 
Bangkok er nemlig kjent for å ha et av verdens beste tilbud av enkel mat , tilberedt og solgt på gaten . 
Bortsett fra denne takkanten er det ikke gjort mye for å gi den slitte restauranten sjarm . 
Det er hull i sofasetene , og menyene er både fysisk og innholdsmessig mangelfulle . 
Flere av rettene er streket ut med tusj , og enkelte av sidene er festet med tape . 
Men til tross for at de er slitte , byr de på ekte thailandske spesialiteter , med nudler , ris , karri og wok . 
Mattradisjonen i Thailand blander seg med nabolandenes , som en god kryddermiks . 
En av rettene som deles med Kina , er wonton . 
De kjøttbollestore , frityrstekte pakkene er laget på risnuddeldeig . 
– Dette er typisk gatemat , forteller servitøren om vegetarvarianten som er fylt med gresskar og koriander . 
Men til stor skuffelse verken smaker eller ser det ut som om det er brukt koriander i blandingen . 
Servitøren forklarer at de bruker både bladene og den hvite roten , men ikke så mye om gangen . 
– Det er ikke alle kundene som liker koriander , forklarer hun . 
Satay kai er en av de andre forrettene . 
Dette er også typisk gatemat , men med røtter i Malaysia . 
De to kyllingspydene serveres på samme måte som wontonforretten , med en mengde salatblader og strimlede gulrotstaver , smaksatt med frisk ingefær . 
Kjøttet er litt tørt , men retten har en tykk og deilig , søt saus , med store peanøttbiter . 
Den er absolutt verdt den nette summen av 40 kroner . 
– Nummer 154 er litt spesiell , forklarer servitøren . 
– Vi anbefaler den egentlig ikke , med mindre du er vant med thailandsk mat , sier hun , mens hun samtidig presiserer at sterk , thailandsk mat ofte er sterkere enn sterk mat fra andre kjøkkentradisjoner . 
Det er grunnen til at styrkegraden er tydelig markert ved siden av alle rettene . 
Til hovedrett velger vi derfor en sterk biffsuppe , om sab neu , og en medium sterk salat med svin , nam tok kor moo yang . 
Vi bestiller også klassisk thailandsk kald snacks , nung gai tod , som er fritert kyllingskinn med chilisaus . 
Det thailandske kjøkkenet kjennetegnes spesielt av en detaljert balanse mellom søtt og surt , salt og bittert , som oppnås i samspillet mellom de mange ingrediensene . 
Den rykende suppen jeg får er et godt eksempel på dette . 
Basen av koriander surres sammen med olje og hvitløk , før man tilsetter sukker , soyasaus og østerssaus . 
Det gir en markant sødme , som rundes av med en fyldig smak fra møre biter med oksekjøtt . 
Suppen er rik og spennende , og et langt bedre valg enn salaten . 
For i denne er svinekjøttet kaldt og tungt å tygge . 
Porsjonene på Alléhjørnet 
Thai er rause , så da vi kommer til desserten , er det nesten ikke plass til den . 
Vi deler en skål med kluai buat chi , banan med sesamfrø kokt i saltet kokosmelk . 
Desserten er en varm , spennende og mektig avslutning på måltidet . 
Alléhjørnet Thai er en nabolagsrestaurant med et bredt utvalg ta-med-mat , og et greit alternativ de dagene du ikke orker å stå for maten selv . 
Her er prisene lave nok til at en student kan unne seg både middag og en Chang-øl . 
Men koselig er det ikke der . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Ingen god fredagsfølelse 
Sure servitører og skitne bord . 
Det frister ikke til gjentakelse . 
Restaurantkjeden TGI Friday ’ s åpnet sin første avdeling i New York i 1965 . 
Opphavsmannen Alan Stillmans åpnet baren som et ledd i sin private datingplan . 
Håpet var at baren ville hjelpe ham og andre single på østsiden av Manhattan , med å møte damer . 
I dag markedsfører TGI Friday ’ s seg som et typisk sted for et glass etter jobb , eller for en uformell matbit . 
De har et rikt barkart med fokus på drinker og milkshakes , og en smeltedigelmeny som viser hvor sentral innvandringen har vært for den amerikanske mattradisjonen . 
Konseptet virker lovede , men besøket begynner dårlig . 
Til servitørens store fortvilelse kommer jeg en halvtime før bordet er bestilt . 
Hun sukker , tydelig oppgitt . 
– Sett dere i baren . 
Jeg sier ifra når bordet er klart , kommanderer hun , og peker innover i lokalet . 
Uten et smil . 
Uten et velkommen . 
Baren ligger som en øy inne i det feststemte og smekkfulle lokalet . 
Her er de brune veggene dekorert med « stars and stripes » og en skjeggete Uncle Sam peker ned på oss . 
– Hi ! 
What can 
I get you ? spør bartenderen i den stripete uniformen . 
Jeg tar en titt på det skitne barkartet , og bestiller en negroni og en « fresh & trendy » Henrick ’ s cooler , som ifølge bartenderen skal være et friskt alternativ . 
Drinken er laget med gin , eplelikør og agurkpuré , og toppes av med litt sprite . 
Det er skikkelig søtt . 
Negroni kjennetegnes vanligvis av en frisk , men tydelig bitterhet i ettersmaken . 
Men ikke i denne varianten . 
Den er bare veldig søt . 
Bordet vårt er klart og den første servitøren kommer tilbake med en ny ordre . 
– Kom med meg . 
Hun marsjerer fremfor oss , og viser oss til bordet . 
Både menyen og armene mine klistrer seg til den skitne bordflaten . 
Matkartet er formet som en avis og byr på grillretter , hamburgere og quesedillas , sammen med europeiske salatklassikere som cæsar og nicoise . 
Signaturen til restauranten er en Jack Daniel ’ s-glaze laget med Tennessee-whiskey som base . 
En glaze brukes for å smaksette kjøttet og påføres etter grillingen . 
Det er enten en krydret eller søt form for marinade . 
Siden restauranten er tom for tre av syv forretter , blir det en runde med sesame Jack strips i stedet for de planlagte kyllingvingene . 
Retten består av friterte kyllingbiter , dyppet i signaturglazen med sesamfrø på . 
Kjøttet er tørt og glazen søt og klissete , men den har en god fylde fra brennevinet i bunn . 
Lune Louisiana-reker er en av de andre appetittvekkerne på menyen . 
Du kan bestille retten som forrett , eller som en av flere deleretter . 
De kremete kongerekene er dekket med syltet løk og agurk , og ørlite ingefær . 
Men retten mangler de sprø hvitløksbitene fra menyen , og chipotledressingen har langt mindre smak enn forventet . 
Denne retten er heller ingen suksess . 
Begge servitørene er amerikanske . 
Men den amerikanske vennligheten må vi se langt etter . 
– Hvem skal ha ribbene , spør servitøren på engelsk , mens hun ser en helt annen vei . 
Når hun får svar , smeller begge fatene i bordet og hun kaster et « enjoy » bak seg , halvveis opp trappen . 
Vi har ventet lenge på maten , men matlysten forsvinner med den frekke servitøren . 
Siderettene grillet paprika og portobellosopp står for kveldens beste smaker . 
Begge valgene passer fint til de to hovedrettene fra grillen : 
Et saftig entrecôtestykke og kjøttfylte spareribs . 
Men porsjonene ender med for mye fett og frityr , og har for lite variasjon . 
Entrecôten er dekket med et dominerende kryddersmør og trenger ikke mer fett fra aiolien som serveres til . 
Ribbene har mer av signaturglazen , og sammen med friterte løkringer og anbefalte , myke søtpotetfries blir det igjen for mye sødme . 
Den friske coleslawen med epler og selleri er rettens eneste friske pust , og bidrar med livsviktig syrlighet . 
Å spise på TGI Friday ’ s har noen fordeler . 
Restauranten har egne aktivitetsmenyer til barn , brusen kommer med gratis påfyll og de har barnemat på glass . 
Det er ekstraservice som kan virke forlokkende . 
Men pengene du har jobbet hardt for hele uken , fortjener å bli brukt på et sted som setter pris på dem . 
Slik var det ikke da jeg var på besøk . 
På TGI Friday ’ s kan du se langt etter den gode fredagsfølelsen . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Politisk gourmet 
Lysverket er mer enn bare en restaurant . 
Med et ambisiøst råvarefokus og et bevisst forhold til leverandørene , tar restauranten deg med på en dykketur langs vestkysten . 
– Målet er å kjenne alle jeg handler med . 
Dette er jo livsprosjektet mitt , sier kjøkkensjef Christopher Haatuft . 
Han ser nøye over etikettene i vinskapet og løfter frem et par gode eksempler på produsenter han kjenner . 
De fleste vinene i skapet er enten økologiske eller biodynamiske . 
– Det er viktig at produsentene har en bærekraftig produksjon for at vi skal ta inn varene , fastslår Haatuft . 
Lysverket er den eneste restauranten i Bergen som er nevnt i Michelin-guiden , men topprestauranten er langt fra et stivt sted . 
I baren kan du bestille enkle retter , som viltgryte og bergensk fiskesuppe . 
På andre siden av sofaveggen får du en flerretters meny på fire til åtte serveringer . 
I alle fall inntil videre . 
– Vi kommer til å endre litt på serveringen fremover , forteller kjøkkensjefen ivrig , mens han deler visjonen om en kortere og kjappere meny . 
– I tillegg vil à la cartemenyen bli tilgjengelig både i restauranten og i baren . 
Målet er å gjøre det gøyere for gjestene , og gøyere for dem som serverer . 
De tre munnfullene som åpner smaksmenyen , oppsummerer restauranten , kort og konsist . 
Den første er en mini kystkebab av potetlefse , østersemulsjon , rabarbra og kuskjell . 
Det er et lekent og humoristisk tygg , med snev av selvironi . 
For det er jo litt vittig å åpne en ambisiøs smaksmeny med en rullekebab . 
Den andre , en tynn kjeks med rødbetsalat , eggekrem og søl – en type tang – som ligger ved siden av , viser til restaurantens mer seriøse side . 
Her er de økologiske grønnsakene og næringen fra havet i fokus . 
Og i bitene av rugbrød med makrell skifter tradisjonstunge hverdagssmaker ham , og finner en ny form som elegant appetittvekker . 
De tre smakene setter kursen for resten av måltidet . 
Råvarefokuset på Lysverket er lokalt og ser vestover . 
Ut mot havet . 
Størsteparten av menyen er sjømatbasert . 
Kamskjellene fra Øygarden er hentet opp av dykkeren Knut Magnus Persson , som restauranten samarbeider med og skryter uhemmet av . 
Skjellene røykes i cirka en halvtime og får en spennende kant av den tydelige røyksmaken . 
Teksturen er sylfersk , og den spenstige motstanden fremheves mot en bløt gelé laget på sommerens granskudd . 
I utgangspunktet er dette en frisk rett , som holdes igjen av for mye pepper . 
Kreasjonen er urnorsk med milde og delikate smaker , men restauranten er heller ikke redd for å leke med sterkere uttrykk . 
På det neste fatet ligger en kinesiskinspirert , grillet knutekål . 
Khang Doan , en av kokkene på kjøkkenet , har ansvaret for å lage den komplekse XO-sausen som lages med konjakk , skalldyr , chili , hvitløk og løk . 
Ikke bare er dette en spennende saus , med lag på lag av smak , men den har også en funksjon i restaurantens eget økosystem . 
Restene av skalldyr og skjell som blir igjen gjennom uken , tørkes og brukes for å gi sausen smak og dybde . 
I tillegg til å smake godt , holder sausen svinnet nede . 
Etter en elegant rett med grillet sjøkreps , kål og syrlig habanerosmørsaus , serveres et solid stykke dampet torsk med fritert og fermentert rosenkål . 
Begge rettene baner en spennende vei mot menyens høydepunkt : 
Blåskjell med saltbakt sellerirot og tindvedbær . 
Denne retten ligger forsiktig gjemt under tre flak med rischips , som er smakt til med karri , løpstikke og blåskjell . 
Skjellene er vakuumert og dampet , og har en fastere konsistens som skifter fokuset bort fra den typiske gummiaktige teksturen som blåskjell kan ha , og over på den rene smaken . 
Dette er en unik sjørett som har alt . 
Vinene som serveres til maten , er syretunge med funky smaker av gummi og fjøs . 
De er utradisjonelle og til dels krevende , men passer for det meste til maten . 
Tidligere i år fikk Lysverket ny barsjef , og i kveld disker Kasper Lygre Gulbrandsen opp med to alkoholfrie drinker som utvider matopplevelsen . 
De er begge langt mer spennende enn den ensformige rekken med eplemost som ellers kommer i den alkoholfrie pakken . 
En syrlig nougatinedrink laget med sitronsaft og hasselnøtter , er både søt , syrlig og lekkert presentert . 
Den ligger i skje med desserten , som er en kjempevannbakkels med syrlig og kaldt eplefyll . 
Det er en god ting at Lysverket nå går inn for å endre menyoppsettet . 
Den hyggelige og informative serveringen flyter litt saktere for hver rett , og før vi runder av , har det gått nærmere fem timer . 
En kortere og kjappere meny vil gjøre spiseopplevelsen bedre , og lettere å finne tid til . 
En middag på Lysverket er mer enn bare mat . 
Den er også politikk . 
Gjennom innsamlingsaksjoner , boikott av israelske råvarer og bruktmarkedarrangement i restauranten , appellerer Lysverket til både ganen og til hodet . 
Her får du deilig mat med mening . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Noe mangler på Akvariet Biologen Akvariet ønsker å være et brasseri , men er ikke mer enn en kafé . 
Den dagen jeg besøker Akvariet , er de midt i en ombyggingsprosess . 
Hovedinngangen er stengt , og all trafikk går inn og ut igjennom brasseriet . 
Det gjør lokalet iskaldt . 
Men det er likevel hyggelig her . 
Å kalle seg brasseri er ambisiøst , og det synes på den fine innredningen . 
Restauranten har grove trevegger og store vinduer ut mot bassengene . 
Her kan vi praktisk talt spise sammen med selene , som mates på andre siden av glasset . 
Bokhyllen er fylt med eplemost fra Hardanger-produsenten Spildegarden , og langveggen er pyntet med matbøker og vinblad . 
Det virker som menneskene bak Biologen er en svært matinteressert gjeng , men vi legger raskt merke til hvor rotete og skittent det er i lokalet . 
– Vi har nettopp hatt et sushikurs for barn , forteller servitøren da jeg spør om det har vært en travel lørdag . 
Han er restaurantens eneste servitør , og løper rundt for å rydde av bordene , som er lesset med skitne kar og rester . 
På de rene bordene mangler både kniver , servietter og glass . 
Fokuset på småskalaprodusenter er synlig gjennom menyen og i hyllene på « Mattorget » , kioskdelen av spiseavdelingen . 
Siden servitøren er for travel til å ta bestillinger ved bordene , både bestiller og betaler jeg her . 
I pølsedisken ligger det wienerpølser fra Fana Kjøtt , og på kioskhyllen ved kassen står en olje fra rogalandsprodusenten Eikenberg . 
Muffinsene fra Nesttun-baserte 
Flying Cakery lyser opp og gjør at jeg allerede gleder meg til dessert . 
Disse har jeg nemlig smakt før . 
Men først var det altså middagen . 
Menyen er kort og har få valg . 
Voksne kan velge mellom hamburger , fiskesuppe , kyllingsalat og bacalao . 
Barna har bare to valg : toast eller wienerpølse . 
Fiskekakene fra Madam Bergen er det tomt for . 
Fiskesuppen er laget på blåskjellkraft som spes ut med fiskekraft . 
Den helles over i skålen ved bordet og legger seg som en innsjø rundt stekte laksestrimler og syltet purreløk . 
Suppen har en rik smak , som vokser sammen med urteoljen . 
Men det mangler et par ingredienser . 
Både rogn og gulrøtter som sto beskrevet på menyen , mangler . 
Én av de to kokkene beklager , og forteller at de er tomme . 
Det burde servitøren ha gitt beskjed om . 
Men til tross for manglene , er det en velsmakende rett . 
Begge barnerettene serveres med samme salatblanding . 
Den består av store biter friséesalat , radicchio rosso og litt tomat . 
Wienerpølsene smaker slik de skal , med en mild , lett syrlig smak fra svinekjøttet og en distinkt smak av røyk . 
Denne retten er ikke spesielt spennende , og det er heller ikke sannsynlig at den uinspirerte salaten vil klare å overtale barna dine til å spise mer grønnsaker . 
Den ferdigsaltede chipsen , derimot , kommer de nok til å like . 
Toasten er laget med cheddar og en tykk variant av kokt skinke , også den fra Fana Kjøtt . 
Den halve , doble skiven har mye pålegg , men også her er den samme kjedelige salaten . 
Retten smaker greit , men er ikke verdt sine 125 kroner . 
Til kyllingsalaten og hamburgeren fortsetter kjøkkenet med den samme salaten . 
Jeg ser lengtende bort på skapet der det dyrkes grønne , ferske urter og spirer , som kunne gjort underverker for flere av rettene . 
Kyllingsalaten består ellers av saftig pestomarinert kyllingkjøtt , sylteagurk og krutonger , og en rund , lett syrlig remulade . 
Burgeren er også saftig med rennende cheddar , et søtt briochebrød og en solid kjøttpuck . 
På vei ned til haitunnelen står en vegg med salatblader på toppen av et fiskebasseng . 
Systemet illustrerer prinsippene bak « aquaponics » , der fiskens avfallsprodukter omdannes og tilføres som næring til plantene . 
Vannet blir deretter ført tilbake til fiskene , og sirkelen sluttes . 
Det er et spennende eksperiment , som på sikt forhåpentlig også kan bidra til en mer spennende salat i restauranten . 
Biologen er inne på noe bra . 
De bruker gode småskala-produsenter , og forsøker å gjøre mat spennende for barn . 
Det gjør de gjennom matkurs og ved å tilby alternativ til vanlig brus og snop . 
Men å kalle det et brasseri , er å strekke konseptet langt , for menyen er altfor liten og i dag er det heller ingen servering ved bordene . 
Biologen Akvariet oppleves mer som en kafé med få valg fra lokale leverandører . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Bergens beste service 
På Colonialen får du rene smaksopplevelser , lokale råvarer og en service som er lukseriøs , personlig og godt timet . 
– Dette er en vin som gjør meg glad , forteller sommelieren med et smil om munnen . 
Han har akkurat kommet tilbake til Bergen etter å ha jobbet på den danske Michelin-restauranten Geranium . 
Nå står han fremfor oss med en flaske Gran Reserva Rioja i hendene . 
Betegnelsen betyr at vinen har fått minst to år på eik og tre år på flaske . 
Han skyver forsiktig en filtklut under flaska , og lar den stå på bordet mens vi smaker på vinen . 
Den har en solid tyngde . 
– Jeg drakk mye av denne i Spania i sommer , sier han og forteller om fjorårets familieferie . 
For en stund tilbake kunne man bestille á la carte retter i hovedrestauranten til Colonialen . 
I dag er frittstående retter forbeholdt Matbaren , Colonialens vinbar vegg i vegg med restauranten . 
Slik skiller de to konseptene seg fra hverandre . 
I hovedrestauranten er det hele eller halve smaksmenyen som gjelder . 
Det innebærer en servering på fem eller ti retter . 
Måltidet åpner med amuse-bouche , fransk for små appetittvekkere . 
En minipai med crème fraîche , røkt bacon og trøffeltang fra Tekslo , er på størrelse med en femmer . 
Den spises med to fingre , og er borte på et blunk . 
Den rekker å indikere hvilken retning måltidet skal ta . 
For smaken er begynnelsen på en serie små serveringer , laget på lokale råvarer fra land og strand . 
Den følges opp med flatbrød , kyllinglever og pære , og en grønnkål-snack med soppemulsjon . 
De første riktige rettene byr på klassisk norske smaker . 
Et delikat , pannestekt kamskjell med strimlet knutekål har fått lov til å beholde skjellet sitt , og ligger som strandet på en saltdyne på fatet . 
Lange strimler av knutekål gjør retten vanskelig å spise med skje , men til gjengjeld får vi med oss hele den raffinerte sausen laget på løpstikke , kefir og fermenterte erter . 
Retten etterfølges av tre feite makrellbiter . 
De ligger side om side med små potetstykker , i en dam av røkt rømme . 
Retten er tradisjonell i smakene , men kreativ i utformingen , der sprø filodeig farget med blekksprutblekk skjuler kjernen . 
Både kamskjellet og makrellretten kombineres med syrefriske hvitviner , eller alkoholfri kombucha laget på humle og grønn te . 
Enten du velger med eller uten alkohol , er drikkeserveringen gjennomgående variert og spennende . 
Til neste rett , hummerravioli , kommer vinkelneren med en nøtteaktig og varm siciliansk hvitvin . 
2016-årgangen av Etna Bianco fra vinprodusenten Graci har en blanding av mineralske og tropiske smaker med hvit pepper i bakgrunnen . 
Det er en nydelig vin som kler ingrediensene av sitrus og revet hummerrogn . 
Servicen ligger et skritt foran hele kvelden . 
I det trangen melder seg , står det allerede en person klar og åpner døren inn til toalettet . 
Når servitøren skimter at min bedre halvdel stjeler en slurk av glasset mitt , er hun der med en gang . 
– Har du lyst på et glass med kullsyrevann , du også ? 
Servicen er skremmende velkalkulert og deilig luksuriøs . 
Og alle rettene kommer i et behagelig tempo . 
Byfjellslammet er antagelig kveldens mest kortreist råvare . 
Et stort kjøttstykke serveres med en salt , krydret lammepølse , brent rosenkål og brent knutekål , syltet kålrot og en enkel gnocchi . 
Sammensetningen er variert og spennende , men retten er porsjonert litt ujevnt . 
Kjøttstykket er for stort og tykt , og vipper en ellers harmonisk rett av pinnen . 
Menyens mest sammensatte retter er jordskokk med østersemulsjon og kyllingkraft , og en stilren tallerken med torsk , selleri og tang . 
Her trekker smakene i samme retning og integreres i hverandre , slik at summen blir mer enn delene . 
Som avslutning på kvelden henter sommelieren frem et lite bord . 
Han brygger en grønn kinesisk te , som blir servert i forvarmede glass , sammen med en te-is og finske pinner . 
Serveringen er et spennende møte mellom varmt og kaldt , der isen forsterker smakene i teen . 
Den asiatiskinspirerte retten oppsummerer det Colonialen gjør aller best : 
De gir rene smaksopplevelser som ser enkle ut , men som skjuler en enorm detaljrikdom . 
Servicen på Colonialen har alltid vært prikkfri , men nå har den også blitt mer personlig . 
Det beriker den elegante matopplevelsen . 
Full meny med vin koster 500 kr mer her enn på Restaurant Bare . 
Selv om det svir i lommeboken , er opplevelsen vel verdt pengene . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
God mat og drikke i kunstneriske omgivelser Lunsjen på Landmark er som skapt for å dele . 
Her får du internasjonale småretter i en kunstnerisk setting . 
Inne på Landmark pumper bergensk rap fra høyttalerne . 
Den lange , hvite veggen er dekorert med en livestrømming av det yrende bylivet rundt Smålungeren . 
På den måten går du ikke glipp av noe mens du trekker inn for å spise lunsj . 
Inne i kafeen er bare halvparten av bordene fylt . 
Det gir en roligere atmosfære enn hva for eksempel Smakverket og Amalies Hage ofte byr på rundt lunsjtider . 
Likevel har både kopper og kar allerede rukket å hope seg opp i vinduskarmen . 
Teamet som driver kafeen på Landmark er en godt sammensatt gjeng med lang erfaring . 
Jan Richter Lorentzen eier og driver kaffebarene Kaffemisjonen og Blom . 
Og kjærligheten for gode kaffebønner har han tatt med seg videre inn i baren på Landmark . 
Her tilbys både brasilianske og kenyanske kaffebønner med ulike typer håndbrygget filterkaffe . 
Som en del av Bergen Kunsthall , følger kafeen åpningstidene til museet . 
Kjøkkenet tilbereder varmretter fra 11 - 16 , mens kafeen holder åpent frem til klokken 17 . 
Kjøkkensjef Torjus Raknes har blant annet med seg erfaring fra den vestnorske tapasbaren Bare Vestland . 
Men på Landmark har maten fått en mer internasjonal vri . 
Her kan du blant annet velge mellom bergensk panert pale , marokkansk gryte og falafel fra Midtøsten . 
Men det vet du ikke før du får snakket med personalet . 
For rettene omtales med enkle ord som : 
Greens , meat , fish . 
Alle rettene er relativt små , og egner seg egentlig best som deleretter der man kombinerer flere . 
– Grønnsakene fermenterer vi her på huset , forteller vinkelneren om grønnsaksretten , som i dag er koreansk kimchi . 
Det er en overraskende sterk miks av kål , chili , purreløk og rotgrønnsaker , som river god i munnen . 
Dagens kjøttrett er egentlig tartar av nyretapp , men siden kjøkkenet er tom for kjøttypen , får vi i stedet en vri laget på entrecôte . 
Kjøttet serveres med majones , rogn og hele kapers , som smelter fint sammen . 
Fatet kjøttet serveres på , er pyntet med den gamle logoen til gourmetrestauranten Villa Amorini , som pleide å holde til her . 
Navnet ble senere videreført til en av byens legendariske klubber . 
– Jeg vil at folk skal drikke , forteller Niklas Kleppe med entusiasme . 
Den tatoverte bergenseren har et målrettet fokus på naturvin , og deler raust av både kunnskap og vin . 
Prispåslaget er nemlig forholdsvis lavt . 
Han fisker frem en vin fra Rémi Poujol , med et navn som betyr « tiden gjør alt » . 
Her tilsetter ikke produsenten noe , og tar heller ikke noe fra . 
Han lar bare tiden jobbe . 
Vinen kler godt den sterke kimchien , som trenger en del sødme . 
De portugisiske klippfiskbollene med potet – bolhinos – er saftige , varme og myke , og serveres med chilimajones . 
Det er en deilig og smaksrik rett , men størrelsesmessig holder den ikke som lunsjrett alene . 
Den kan gjerne kombineres med dagens grønne , eller – hvis du er veldig sulten – med shakshuka på siden . 
Det er en tomatbasert suppe med paprika , chili og et posjert egg . 
Alle rettene serveres med surdeigsbrød og smør . 
80-tallsklassikeren panert pale kommer med en syrlig , kremet saus laget på sjalottløk , kapers og gressløk . 
Sausen kunne det gjerne vært dobbelt så mye av . 
For selv om den er salt , er den avhengighetsskapende . 
På menyen finnes det også noen småmatalternativ , som yoghurt , gulrotkake og croissant . 
– Det gikk mye smoothies de morgenene vi arrangerte Klubb Frokost , sier daglig leder Mats Kornerud , mens han forteller om konseptet som dro alt fra bestemødre med barnebarn til rave-entusiaster som ønsket en dans før soloppgang . 
Han er ikke fremmed for at det blir flere slike event fremover , i tillegg til matkonseptet Etepub . 
Det arrangeres jevnlig , på kveldstid , med skiftende matkonsept som vinger og vin , lutefisk og krabbelag . 
Maten på Landmark beveger seg mellom flere land og er gjennomtrengende ujålete . 
Menyene er skitne og lokalene litt rufsete , men god mat og drikke veier opp . 
Dette er et herlig sted å spise lunsj . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Kos på Os 
Med en lege på laget får du sunn mat . 
Havnechéfen er en trivelig kafé , med hverdagsmat som er bra for kroppen . 
Det er lett å få øye på signalbygget der Havnechéfen holder til . 
Osroso – som bygget heter – ligger som en gjennomsiktig glassmanet midt på torget i Os . 
Det moderne bygget , eid av kommunen , er ulikt alt annet rundt , men glir likevel fint inn . 
På innsiden bidrar glassveggene til liv i rommet og en god atmosfære . 
Vi blir sittende og se ut på livet , og snakker om hvordan den enorme uteserveringen vil bli til sommeren . 
Her er det jo til og med møblert på taket . 
– Vi hadde uteservering der i fjor , forteller servitøren . 
– Men vi måtte stenge takserveringen på grunn av alle måkene . 
Det er ikke første gang 
Os har problemer med hissige fugler , men hvis kafeen vinner fuglekrigen , blir det barservering på taket igjen til sommeren . 
Konseptet til Havnechéfen havner midt mellom kafé og restaurant . 
Her er det uformelt nok til en bolle og kaffe en torsdag ettermiddag , fint nok til full middag med vin i helgen . 
Møblene er i gråtoner , og er en blanding av inventar for ute- og innebruk . 
Oliventrær , liksom-levende lys og saueull på stolryggene bidrar til en stemning som kler alle anledninger . 
Det gjør den korte menyen også . 
Spisekartet er satt sammen av formiddagsretter som klassisk Club Sandwich og kyllingsalat , men kan også tilby en treretters meny . 
– Bestselgeren vår er de ostegratinerte pannekakene , forteller servitøren om retten som er fylt med kjøttdeig fra både kylling og okse . 
Fyllet stekes sammen med grillsaus og paprikakrydder , og får slik en ganske rik og søt smak . 
Pannekaken er solid , som om den er laget med rause mengder egg . 
Kaken er brettet sammen , gratineres og serveres med en frisk salat på siden . 
Salaten har en original sammensetning av blader , halve cherrytomater , fetaost og rømme . 
Forretten på menyen er den samme som dagens suppe . 
Den er mild og kremet , laget på jordskokk og gulrøtter . 
I midten av skålen ligger garnityr av urteolje og bacon , sammen med noen få svidde brokkoli- og blomkålbuketter . 
Suppen har et krydderaktig sting i bunnen , og er mindre søt enn forventet . 
Dette er en god forrett , som også passer bra til lunsj . 
Suppen serveres med hjemmelaget brød bakt på økologisk mel , og en skål aioli . 
Majonesen passer ikke inn med de andre smakene , og burde heller erstattes med salt smør . 
Kjøkkenet har et bevisst forhold til at gjestene også spiser med øynene , og skålen med suppen serveres elegant på en stor grå dekketallerken , sammen med tilbehøret . 
Det er bare fire hovedretter på middagsmenyen . 
To av dem er indrefilet av okse og dagens fisk , og det er disse to du kan velge mellom på restaurantens treretters meny . 
Begge rettene serveres med samme tilbehør , av dampede poteter og stekte rotgrønnsaker , men har ulike sauser . 
Det er en lettvint løsning for kjøkkenet . 
Dagens fisk er dampet torsk , og sausen som serveres til er laget på rødbeter . 
Den er søt og tykk , nesten som syltetøy , og passer ikke med urtesausen som er drysset over fatet . 
Grønnsakene har derimot en deilig tyggemotstand , fisken en silkemyk tekstur . 
Men den smaker lite . 
Blant drikkeutvalget har jeg funnet meg en ny favoritt . 
Økologisk eple- og gulrotmost fra Dyre Gård har en nydelig og ren sødme . 
Havnechéfen har et bevisst utvalg av drikke , med både økologisk brus og øl på menyen . 
Restauranten har også økologiske vinalternativer fra Meinklang . 
I forbindelse med etableringen har Havnechéfen fått hjelp av legen , bloggeren og forfatteren Berit Nordstrand . 
Hun skriver bøker om ernæring , og ifølge nettsiden til restauranten bruker de blant annet alternative søtningskilder til hvitt sukker i dessertene sine , som kokosblomstsukker og honning . 
Det er ikke sikkert , men kanskje er det nettopp det som er grunnen til at ostekaken smaker litt rart . 
Geleen har en seig konsistens , og smaken virker kunstig . 
Sjokoladefondanten er derimot rik , med mørk sjokolade i bunn . 
En espresso uten crema er strengt tatt ingen espresso . 
Selv om avslutningen på måltidet er todelt , er det likevel en god opplevelse å spise på Havnechéfen . 
Servicen er rask og vennlig , og maten velsmakende . 
Her kan du trygt stikke innom for en matbit neste gang du turer forbi . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Vinen imponerer , det gjør ikke maten Restaurant Elysée på Park Hotel har en vinkjeller med 35.000 flasker . 
Maten derimot , er på et helt annet nivå . 
Innredningen minner om høyfjellshotellene jeg har bodd på i Dolomittene . 
Gulvet er kledd i rødt vegg-til-vegg teppe , og rommet er inndelt med tunge trekonstruksjoner som rammer inn og løfter opp et par av bordene . 
Det ser nesten kongelig ut å sitte der oppe , mellom søylene med utskjæringer og speil . 
Interiøret er like overdådig som forsiden av menyen , der to hender strekker seg mot hverandre , i ekte Michelangelo-stil , med en drueklase mellom fingrene . 
Stilen er unorsk og en blanding av elegant og utdatert . 
Menyene har også sett bedre dager , begge revet halvveis i to på midten . 
Maten på Elysée er i hovedsak fransk , krydret med litt norsk . 
Derfor passer det å begynne måltidet på ekte fransk vis , med en aperitiff i glasset . 
Servitøren forteller at vi kan velge mellom champagne og prosecco . 
På spørsmål om hvordan de smaker , forteller hun at champagnen fra Jean Milan smaker som champagne , mens proseccoen fra Signore Guiseppe nok har litt lavere kvalitet . 
Kunnskapen om de to vinene er skuffende lav , med tanke på at det tross alt er vinen som er Elysées spesialitet . 
Restauranten har en vinliste på 212 sider og en av Norges største vinkjellere . 
Til aperitiffen kommer det en liten smaksvekker fra kjøkkenet , en liten , rundt toast med laks , rogn , remulade og kruspersille . 
Ingenting nyskapende , men en velsmakende og representativt munnfull for det tradisjonelle menyutvalget . 
Fisk- og skalldyrsuppen er allerede kald da den kommer til bordet , og forretten smaker overraskende lite annet enn fløte . 
Her er det ingen rik kraft i bunnen , fra verken fisk eller skalldyr . 
De stekte kamskjellene har mye motstand , og det ene har fått en grå , udelikat farge rundt kanten . 
Den andre forretten , en svineknoke og oksehaleterrine , er mye bedre . 
Den lett syrlige smaken tar meg rett til Lyon . 
Terrinen er laget med pistasjnøtter , og serveres med syltede beter , kalde biter av ovnsbakt sopp , en urteolje og tre buketter med kruspersille . 
Det er en rustikk og harmonisk rett , som hadde blitt enda bedre med et annet garnityr . 
Kruspersillen har ingen funksjon . 
Til hovedrettene av okse og and får vi anbefalt en flaske Brunello di Montalcino laget av huset Conti Costanti. 
– 2003 er en veldig spesiell årgang . 
På grunn av en intens hetebølge i Europa dette året , ble druene høstet rekordtidlig , sier vinkelneren . 
Han forteller detaljert om året , vinstokkene og om hvilken spesifikk dato druene ble plukket . 
Andebrystet er ikke like sprøtt som forventet , men er perfekt stekt på innsiden . 
Retten fremstår som en slags to-i-en variant , der kjøkkenet ikke har tatt et tydelig valg . 
På den ene siden av fatet ligger en løkkompott , rosiner og en luftig pastinakkpuré . 
Og på den andre siden en smørsaus med rødvin og appelsin , asparges og overkokte gulrøtter . 
Det er mange inntrykk på en gang , som ikke passer sammen . 
Vinen harmonerer nydelig med kjøttet , men på grunn av bitterheten passer den ikke med grønnsakene . 
Entrecôte med bearnés og pommes frites er en klassiker , og et bedre valg enn andebrystet . 
Også her er kjøttet mørt og tilberedt til riktig temperatur . 
Dette er kjøtt med generelt mye fiber , som krever en vin med både mye tanniner og en tydelig syrlighet . 
Brunelloen er en strålende anbefaling til maten . 
Den franske aksenten får også siste ord på menyen . 
Vi avslutter kvelden med sjokoladeparfait og ostetallerkenen « Norske oster » . 
Servitøren forteller først at ostene er lokale , men må trekke det tilbake når det viser seg at de er franske og nederlandske . 
De serveres med tre kjekstyper , som kommer fra en eske med Sætres beste . 
Det er verken kreativt eller godt nok . 
Når det gjelder mat , bringer ikke Restaurant Elysée spesielt mye godt til bordet . 
Flere av ingrediensene er overbehandlet og sammensetningene av smaker er mangelfulle . 
Men er du på jakt etter noe spesielt i glasset , har du kommet til riktig sted . 
For Park hotell har et unikt utvalg av hvite og røde burgundere , og et rikt utvalg på glass . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Spennende på Bergens første ramen-sted Hos Amen Ramen får du dampende nudelsupper laget på langtidskokt kraft . 
– Planen var egentlig at vi skulle lage nudlene selv , forteller servitøren , som har bodd i både Japan og Kina før han bestemte seg for å vie tiden sin til ramen . 
Kjøkkensjefen forteller at restauranten for øyeblikket har valgt å prioritere flest mulig spiseplasser fremfor for egenproduksjon . 
– Akkurat nå fokuserer vi på å lage best mulig kraft , sier han . 
Bak disken står flere store gryter og bobler med basene til suppene . 
Ramen er en japansk nudelsuppe . 
Retten er forholdsvis ny , og stammer egentlig fra Kina . 
I matserien Chef ’ s Table hevdes det at ramen for japanerne har samme posisjon som brød for franskmenn . 
Dette er hverdagsmat og hurtigmat , og det er lov å slurpe i seg nudlene . 
Menyene på bordet har allerede fått noen kledelige flekker . 
Det finnes mange ulike ramenvarianter . 
Det alle har felles , er den rike kraften som ligger i bunn . 
Kraften er ofte laget på kylling , svin eller begge deler . 
Mindre vanlig er varianter laget på fisk . 
Kraften smakstilsettes gjerne med soya eller miso , som kort forklart er en tilsetning laget på fermenterte soyabønner med ris eller korn . 
Miso gir en helt spesiell rik umami-smak , som har en spesiell plass i japansk matlaging . 
Umami er en vanskelig smak å sette ord på , men hvis jeg skal prøve , har den en dybde som bare fortsetter og fortsetter . 
Å spise ramen er som en tur ned kaninhullet i « Alice i Eventyrland » . 
Skålene er fylt med spennende råvarer og rike smaksopplevelser i kraften . 
På menyen er det fem ramenvarianter , i tillegg til en barneversjon og noen få sideretter . 
Én av ramenrettene heter Shio , og navnet betyr salt . 
Kraften i denne er klar , salt og lett , laget på kylling og svin . 
Suppen er tilsatt eggenudler , ikke bokhvetenudler , som er det mest vanlige . 
Den er toppet med vårløk , et bløtkokt egg , tang , udelikate overkokte skiver av svineribbe og en halv tørket tomat . 
Teksturen på kjøttet fungerer dårlig , men ellers er suppen smaksrik og spennende . 
Nudlene har god tyggemotstand og tomaten gir friskhet mot saltet . 
Å bruke tomat i ramen ble introdusert av New Yorkeren Ivan Orkin da han åpnet sin første ramenrestaurant i Tokyo i 2006 . 
Den bidrar med enda mer umami til retten . 
Har du ikke så god kjennskap til ramen , er Shio en fin rett å begynne med . 
Gjerne med en frisk og rensende kimchi ved siden av , med mye ingefær og chili . 
Og en skål edamamebønner med tangsalt . 
Den salte smaken passer spesielt godt sammen med fruktig og frisk drikke , som kombucha , den hjemmelagde matchaisteen med sitron eller surølet Georgia Peach . 
Amen Ramen har et lite , men godt ølutvalg , og kun tre viner på listen . 
Shoyu betyr soyasaus , og sammenlignet med Shio , er denne ramenvarianten tyngre og rikere . 
I tillegg til kylling og svin , inneholder kraften shitakesopp , som senere soyamarineres , før den legges tilbake i suppen . 
Suppen er også tilsatt soyasaus , som gjør den både mørk og tung . 
Shitaken har god tyggemotstand , og sødmen og bitterheten i kraften passer godt mot smaken fra sesamfrøene . 
Velger du Shoyu , bør du prøve øltypen Rakadis fra Ekangersmuget til . 
Suppen temmer ølet og får frem en karamellaktig sødme . 
Interiøret på Amen Ramen har en minimalistisk og ren stil , med hvite vegger og finérplater , og gøye illustrasjoner på veggene . 
Det åpne kjøkkenet gjør rommet levende , sammen med den alternative musikken fra spillelisten til det kinesiske alternativbandet Second hand rose . 
Jeg er ingen ramenekspert , men etter mine to besøk på Amen Ramen , er inntrykket at restauranten fremdeles pusser på oppskriftene . 
Det var stor forskjell på kvaliteten på både kjøttet og nudlene . 
Også opplevelsen av servicen var varierende . 
Begge gangene tar det lang tid før jeg blir sett , men når måltidet kommer i gang , er personalet både vennlige og spøkefulle . 
Amen Ramen er et kjærkomment og spennende tilskudd til matscenen i Bergen , men har fremdeles forbedringspotensial . 
Ta gjerne turen innom for en kjapp matbit og for en ny , hverdagslig umamiopplevelse . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Folkefavoritt i forfall 
Malingen flasser og maten mangler en kjærlig hånd . 
Å spise på Café Opera gir ikke mersmak . 
Café Opera var et av mine aller første møter med Utelivs-Bergen . 
Kafeen med det store hjertet , de lange åpningstidene og de rause porsjonene var midt i blinken for en fattig student . 
Her kunne jeg diskutere fag med venner over en billig lunsj og kjøpe rimelig øl om kvelden . 
Borte ved trappen satt Ottoen og spiste dagens suppe . 
Til tider var det som om Café Opera rommet hele Bergen innenfor sine fire , hvite trevegger på Engen . 
Kafeen er fremdeles et sted for alle , med lave priser og en bred meny . 
Inngangsdøren jamrer i det den slår opp og igjen . 
Kafélokalet har plakatdekte vegger og sjakkrutete gulv . 
Det er et yrende liv i lokalet , som huser alt fra quizkvelder til klubbkonsept . 
Noen av gjestene ler høyt og diskuterer ivrig , andre sitter tilbaketrukket med bok og rødvin . 
Folkelivet bidrar til en god atmosfære i en kafé som ellers ser velbrukt og sliten ut . 
Malingen flasser av stolene , veggene er fulle av spikerhull . 
Italia , Norge , Hellas , Mexico og India er bare noen av de representerte landene på spisekartet . 
Valgene flyr fra nachos til sesambakt steinbit . 
Her får du supper og toast til under 90 kr , og menyens dyreste rett ligger på hyggelige 238 kr . 
Som norsk-indisk klarer jeg ikke å motstå fristelsen når menyen byr på indisk middag . 
Chana masala er en tørr vegetargryte laget med kikerter , løk , tomater og chili . 
Gryten kjennetegnes av sin spenstige tekstur , men i denne varianten smaker det som om kikertene har kokt for lenge . 
De er myke , melete og mangler sin typiske , faste tyggemotstand . 
Gryten serveres sammen med en altfor tykk , men frisk raita , og et knusktørt , kjeksaktig nan . 
Dette er en skuffende rett med tanke på både smak og konsistens , der salaten er det eneste som gir grunn til matglede . 
Våren er sesong for lam . 
De lammene som var for små til å slaktes om høsten , har nå fått spise seg opp gjennom vinteren , og slaktes vanligvis før 15. april . 
Slaktes de etter den datoen klassifiseres dyret nemlig som ung sau , noe som gir bonden en lavere pris . 
På Café Opera betyr det at bresert lammeskank fra Hardanger står på menyen . 
Skanken serveres på toppen av en fyldig , smørfylt potetmos med hvitløk , sammen med en klassisk , men for kald ratatouille . 
Kjøttet er tørt ytterst , men saftigere og ørlite mer smakfullt på innsiden . 
Retten er bedre enn den indiske gryten , men det mangler fremdeles smak . 
Hvor ble det av den deilige kraften fra tilberedningen ? 
Servicenivået på Café Opera står nesten til forventningene . 
Menyene står klare på bordene og du bestiller og betaler effektivt i baren . 
De to personene som er på jobb er både hyggelige og raske , og de anbefaler så godt de kan . 
Men til tross for at stedet har sin egen vinmeny , med både dessertvin og bobler , kan ikke personalet så mye om utvalget . 
Et glass sørfransk pinot noir fra Chateau de Brau ble anbefalt til lammet , men vinen er for søt og rund i kantene til å takle fettet i kjøttet . 
At den er romtemperert gjør feilvalget enda tydeligere . 
Café Opera har også sin en egen juicemeny med flere gode alternativ , men husets limonade bør du styre unna . 
Den har en harsk og bitter ettersmak . 
Er du bare på jakt etter en kopp kaffe og noe søtt til , står det fire klassiske søtsaker på menyen . 
Sjokoladefondant , tiramisu , eplekake og iskrem-varianter . 
Siden tiramisuen er utsolgt , ender valget på sjokoladefondanten og den varme eplekaken i stedet . 
Men eplekaken har kun to små eplebiter i bunn . 
Det ligger mer eple til pynt på fatet med sjokoladefondant enn det gjør i denne kaken . 
Begge rettene serveres med en kule vaniljeis og kokosstrø . 
Strøet verken passer sammen med bringebærcoulisen til sjokoladen , eller med kanelsirupen på kaken . 
Sammensetningene fremstår som tilfeldige kombinasjoner laget med det kjøkkenet hadde for hånden . 
Café Opera har lav terskel og et inkluderende konsept som passer til alt og alle . 
Verken maten eller drikken er på et nivå som gir mersmak . 
Det på tide med en fornying av folkefavoritten som er så viktig for kulturlivet i Bergen . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Ambisiøs , men ujevn bydelsgourmet Mingel sikter høyt , men leverer ujevn kvalitet . 
Det er likevel noen ting som imponerer . 
Gastrobaren på Kronstadtorget har samme eiere som den nylig nedlagte italienske bydelsrestauranten Prego lenger ned i gaten . 
Mens Prego rettet seg mot klassiske hverdagsretter , er kreativiteten skrudd et knepp opp på Mingel . 
Her kan du velge mellom ulike smårettvarianter , smaksmeny , hovedretter og spennende desserter med en interkontinental tilnærming . 
Menyene er merket med teksten « great food and drinks , socializing people » , og sitatet fremstår som et slags slagord for bydelsbaren som retter seg spesielt inn mot nærområdet og studenter . 
Det nyeste tilskuddet på Mingel er noe de kaller Afterwork & taco . 
Servitøren forteller at fredagskonseptet byr på store og små tacovarianter , egne nabolagspriser og bøtter med mexicansk øl . 
De små tacovariantene står også på menyen resten av uken , og utgjør en del av stedets mingleretter . 
Dette er små retter , der noen er laget for å dele , mens andre passer best å spise for seg selv . 
Ting som serveres i lefser , er helt klart best å spise selv . 
Jeg bestiller to gourmettaco . 
En med kylling , og en med revet svinenakke . 
Kyllingvarianten serveres med to små kjøttstykker , en sterk maiskrem , litt Selbu blåost og koriander . 
Den er kraftfull og godt komponert , men burde hatt både mer kjøtt og mer ost . 
For i midten av tortillaen er det bare den og maiskremen igjen . 
Ellers er den sterk og spenstig . 
Tacoen med svinekjøtt har en deilig røkt smak , men lite teksturvariasjon , selv om den også inneholder tynne skiver av syltet gulrot . 
Maistortillaene er laget på huset og har , som den skal , en tydelig , kornaktig maissmak . 
Det anbefales at man bestiller to til fire mingleretter per person for å få et fullverdig måltid . 
Jeg velger derfor to retter til . 
Den grillede chèvren fra Fana er én av dem . 
Osten ligger i en keramikkform med rucola i bunn . 
Den er stekt og dekket med en tynn , mørkebrun kjeks av mel , honning , melis og smør , som er drysset med hakkede hasselnøtter . 
Retten er lun og smelter i munnen . 
Den bør du smake . 
Det du ikke må bestille , er mingleretten grillet entrecôte . 
Kjøttet serveres med en rik soppsaus og et dryss parmesan , men kjøttet er tørt og trevlete , og fungerer dårlig mot den myke soppen . 
Alle rettene blir pent servert samtidig , på en stor planke . 
Det gjør at noen blir kalde . 
Rettene får heller ingen introduksjon . 
Menyen byr også på større hovedretter , som pannestekt kveite , langtidsstekt entrecôte og lammekarré . 
I tillegg står fire burgere , laget av 96 prosent storfekjøtt , på menyen . 
Burger kraftkar er laget med den prisvinnende og verdensberømte osten fra Tingvoll , og er en intens burgeropplevelse med salte og lakrislignende smaker . 
Kjøttpucken får følge av et lett briochebrød , salat , tomat , løk og grillet , lett sprø portobellosopp . 
Alle hamburgerne serveres med stekte potetbåter . 
I stedet for ketchup , anbefaler servitøren en spennende romescosaus , laget med paprika og mandler . 
Servitøren er jevnlig innom bordet for å sjekke om alt går bra . 
Når hun er til stede , er hun hjelpsom og vennlig , men personalet bruker også mye tid på å prate seg imellom . 
Sist jeg anmeldte Mingel , var i 2015 . 
I dag , nesten to og et halvt år senere , får vi anbefalt den samme vinen til maten . 
En Barbera og en Barbaresco fra Pietro di Campo . 
Det er to gode viner , men begge serveres med romtemperatur og får ikke vist sitt fulle potensial . 
Vinutvalget på glass er kort og klassisk , og ikke veldig spennende . 
Baren skal ha skryt for sin pedagogiske tilnærming til vinen , der alle valgene er beskrevet med mat som passer til . 
I tillegg til vinkartet har Mingel også en egen drinkmeny , med signaturer som Mingel martini . 
En frisk drink med pasjonsfrukt , sitron , chili og rom . 
Får du lyst på noe renere i glasset , har baren også et fint gin-utvalg , og flere tonictyper å velge mellom . 
Mingel har ikke drikkepakke og de serverer heller ikke lunsj , selv om de reklamerer for begge deler på tavlene . 
Det er slike detaljer de glipper på , og som sammen med den uoppmerksomme servicen gjør at jeg ikke vil anbefale stedet for de store anledningene . 
Men de har noen smaker som er verdt et besøk . 
Kraftkarburgeren er en slik , og fugdebrownien med karamell . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
BT presiserer : 
Prego , som er nevnt i anmeldelsen , gikk konkurs tidligere i vinter . 
Artikkelen er oppdatert med opplysningen om at restauranten er nedlagt . 
Sakte i fjæresteinene 
Reisen ut til Cornelius er en spektakulær opplevelse . 
Men serveringen tar lang tid . 
Her bør du ikke komme sulten . 
– Velkommen om bord . 
Hold dere fast i rekkverket på vei ned , så er vi helt sikre på at ingen sklir . 
Vi er på Dreggekaien , vis-à-vis Havnekontoret på Bryggen , og venter på tur til å klatre om bord i cruiseren som skal ta oss med ut til Cornelius , sjømatrestauranten som klamrer seg fast til en liten holme i skjærgården i Fjell . 
Restauranten serverer det de kaller for en meteorologisk meny . 
Den er lokalt forankret og sesongbasert . 
Noen av ingrediensene , som kamskjell og oskjell , dykker eierne selv ned og henter . 
Fisken får de levert fra lokale fiskemottak . 
Båten svinger inn mot restauranten , og kveldens tre servitører står klare på kaien til å ta imot oss . 
De viser oss til bordet og spør om vi har lyst å begynne med en aperitiff før maten . 
Valget står mellom et glass tørr champagne , eller en pærepreget prosecco . 
– Men du kan også få en pils , hvis du heller vil ha det , forteller servitøren . 
Så snart drikken treffer glasset , forsvinner han av sted på en omvisning med nabobordet , og blir borte lenge . 
Måltidet får en treg start . 
Ikke bare på grunn av omvisningen , men fordi alle gjestene kommer samtidig . 
Det er mye som skal gjøres . 
Det går 45 minutter før det hjemmelagde brødet kommer på bordet , og det tar en time før den første av kveldens fem retter blir servert . 
Det er for lenge . 
Og det oppleves som enda lenger , på grunn av den kalde trekken fra vinduene . 
Slik var det også sist jeg besøkte restauranten . 
Da maten kommer til bordet , er det med en velsmakende og tradisjonell førsterett . 
På et stykke flatbrød ligger tre terninger med laks – kaldrøykt på bøk , noen topper med urtemajones , pepperrotkrem og to beteskiver . 
Retten er drysset med dill og tang . 
Fisken har en rund smak , og den friske bitterheten fra grønnsakene skjærer gjennom fettet . 
Dette er en trygg og delikat kaldrett , der ingrediensene gjenspeiler den kjølige sesongen vi er inne i . 
Vinpakken følger opp med en forsiktig og floral riesling , laget av det franske kooperativet Jean Geiler i Alsace . 
Den neste vinen er også fra Alsace . 
Denne gangen er det en pinot gris , som er valgt ut til kamskjellene med nøttesmør , ertepuré , syltet gulrot og kjørvel . 
Verken maten eller vinen kommer bra ut av parforholdet , der de to elementene står i rak motsetning til hverandre . 
Vinen har ingen duft , ingen kropp og mangler fullstendig syrestruktur . 
Den klaffer ikke med skjellene eller med den søte pureen , som trenger fylde . 
Skal jeg være brutalt ærlig , er dette en av de dårligste vinene jeg har fått servert i en vinpakke . 
Menyen har to hovedretter . 
Begge er store og laget på hvit fisk . 
På det første fatet ligger en saftig , pannestekt brosme , med en gyllen stekeskorpe . 
Den serveres med en kremet løk- og purreløksaus og langtidsbakt sjalottløk som sklir fra hverandre . 
Dette er en stødig kombinasjon , men i en så kort meny , blir de to fisketypene for like . 
Skreien serveres med en kreativ saus av soltørkede tomater og mandler . 
Den muskuløse Lofotfisken utgjør retten med mest egenart på menyen , men den bærer dessverre preg av at alle gjestene serveres på samme tid . 
Sellerirotpureen i bunnen er kald og fisken er lunken . 
Servicen blir også litt samlebåndspreget når alle kommer til bords samtidig . 
Men den er spisset med noen morsomme historier . 
– Denne dessertvinen er laget på druetypen brachetto , forteller sommelieren mens han holder opp flasken . 
– Det er de samme druene som Julius Cæsar brukte når han skulle forføre Kleopatra . 
Den søte vinen er laget på champagne-metoden , og bygger godt opp under de friske bringebærene i en stiv Pavlova med sorbet . 
Dette er en av de bedre kombinasjonene i vinpakken , som ellers gir lite valuta for pengene . 
Du kan gjerne gå for en anbefaling fra vingrotten , husets naturlige vinkjeller , i stedet . 
I det blå undervannslyset kaster småfisk skygger som hai . 
Og midt i måltidet kommer en hel svanefamilie svømmende for å se hva vi holder på med . 
På Cornelius kommer du tett på naturen , men skal det være verdt å komme tilbake flere ganger , bør serveringen effektiviseres og maten bevege seg ut av komfortsonen . 
Det er godt å spise på Cornelius , men her blir du ikke overrasket . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Balansert og hjemmelaget Nedre Nygaard er et flott sted å sparke i gang helgen . 
I hjørnelokalet mellom Nygårdsgaten og Strømgaten er det høyt under taket og en lun stemning . 
Baren er innredet med store grønne planter , lysebrune skinnbenker og finérbord . 
Nedre Nygaard har samme hippe og stilrene innredning som søsterbaren TempoTempo i Skostredet . 
Her gjenskaper eieren Alexander Arnø suksessformelen fra sine andre steder , som Ferdinand og Hem , ved å åpne nok en bar med enkel matservering , som mikser nytt og gammelt sammen som en god drink . 
Og det virker . 
Selv om klokken ikke er mer enn 18 , er det allerede fullt i baren . 
Lokalet er riktignok lite , men likevel romslig på grunn av innredningen . 
Brede båser og langbord gjør stedet til et velegnet sted for større grupper . 
Klientellet er en miks av unge og voksne , som gir en behagelig og selvsikker atmosfære . 
Det kler et sted med seriøse bartendere , som har bred kunnskap om drikkeutvalget og maten . 
– Hei . 
Hvordan går det her ? spør bartenderen da han kommer bort , bare minutter etter at trefjølen har truffet bordplaten . 
Jeg har bestilt en av hver av de fem tacovariantene på menyen , og har akkurat satt tennene i den første . 
Den er fylt med and , koriander , løk og guacamole , og er ifølge bartenderen en av de mest populære variantene . 
Tacoen er laget med en god og grov maistortilla og har en nøktern , men variert kombinasjon av saftig kjøtt og friske smaker . 
Dette går godt sammen med husets runde , tropiske sterksaus , som er laget på en blanding av habanero , mango og ananas . 
– Vi lar den fermentere i et par uker , forteller bartenderen . 
– Det er det som gir den balanserte smaken mellom søtt og sterkt . 
Sausen er spennende og harmonisk , men vanskelig å fordele jevnt når den serveres i en skål uten skje . 
Tacolefsene lages på huset . 
Baren er nemlig utstyrt med fullt kjøkken og har stor kapasitet , selv om de har en liten meny . 
Lefsene som lages med maismel , vann og salt , selges fort unna . 
Derfor begynner personalet dagen med å tilberede så mange lefser som mulig . 
– I går laget vi ca. 100 lefser . 
De solgte vi ut på bare et par timer . 
Torsdag til lørdag selger vi enda flere , så da lager vi rundt 200 , sier bartender . 
Den kornaktige , litt salte smaken gir en god base for tacofyllet , som strekker seg fra bresert okse til kål med geitost og rødløk . 
Noen av tortillaene faller litt fra hverandre på grunn av fukten fra innholdet , men smaken er fremtredende og bidrar til retten fremfor bare å være et spiseredskap . 
To av de fem tacovariantene er vegetariske . 
Den beste av dem er den sterkeste varianten , laget med sopp , paprika og syltet rødløk . 
Varianten med kål og chèvre har en spennende og spenstig konsistens , men har for lite fyll og blekner i sammenligning med de andre typene . 
Av tacoene med kjøtt er oksen en klar favoritt . 
En forsiktig grillsaus bidrar med et hint av røyk , og kjøttet har nok fett til å gi en saftig smaksopplevelse . 
Det er kun én av de fem tacovariantene som ikke gir mersmak . 
Svinekjøttet er veldig tørt , og ikke engang livbåtene med lime klarer å redde smaksopplevelsen . 
Du trenger tre lefser for å stille sulten . 
Derfor er det i utgangspunktet ikke problematisk at baren har satt et minimumskrav på bestilling av tre tacotyper . 
Det som er utfordrende er måten de har valgt å prissette dem på . 
Tre lefser koster 179 kroner , og etter det koster hver ny lefse 40 kroner . 
Er dere mer enn én person som skal spise , lønner det seg derfor å bestille én kombinasjon med tre lefser , og resten av bestillingen som ekstra lefser . 
Da sparer du nærmere 20 kroner pr. ekstra tortilla . 
Sett utenfra gir det ingen mening . 
Rekker du ikke hjem før kinoen ? 
Eller skal du på lønningspils med jobben ? 
Nedre Nygaard redder fredagstacoen med smakfulle lefser og få , men velkomponerte tacovarianter . 
Menyen kan med fordel utvides med flere ingredienser , og for eksempel en fritert tostada for variasjonen sin del , men det lille som står på menyen er både godt og gjennomført . 
Her får du en delikat start på helgen . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Spenstige søramerikanske smaker Ácido har spennende drinker og en engasjerende meny , men sliter med å flette de to delene helt sammen . 
Ácido betyr syrlig på spansk , og er et beskrivende ord om den søramerikanske restauranten på Øvre Ole Bulls plass . 
Restauranten som åpnet i 2016 , har peruansk og mexicansk mat i kombinasjon med egenkomponerte drinker . 
Og nå , to år etter de åpnet , utvider restauranten tilbudet med to nye konsept : 
Cuzco , et etterjobb-tilbud på torsdager , og Lima , en boblende lørdagslunsj med DJ . 
Sammenlignet med Bergens andre peruanske restaurant , Munken Bistro , har Ácido et større fokus på deleretter og en mer moderne innpakning . 
Peruansk mattradisjon bygger på en allsidig råvaretilgang , fra Andesfjellene til Amazonas , og videre ut mot kysten og havet . 
Det gir et spennende kjøkken med fersk sjømat , mye frukt og mange korntyper . 
På menyen til Àcido er det spesielt bruken av cancha mais , bønner og ceviche som viser vei til Peru . 
Ceviche-varianten Ahumado er laget på forsiktig røykt torsk , og serveres slik retten ofte tilberedes i hjemlandet , med søtpotet . 
Det er en lett start på måltidet med friske smaker av lime , syltet løk og strimlede beter , blandet med den mexicanske salsaen pico de gallo . 
Som aperitiff anbefaler bartenderen at vi begynner med to av husets signaturdrinker : 
Dilly Gin og Purpura Flower . 
I et stettglass ligger en rosa dott med sukkerspinn og gjemmer en knallrosa blomst . 
I det drinken helles over i glasset , smelter sukkerspinnet og skyter blomsten opp til overflaten . 
Det er en leken og lekker drink med et fargerikt uttrykk . 
Har du sansen for søte fruktdrinker kommer du til å like denne . 
Men foretrekker du renere smaker , som meg , treffer den rensende drinken Dilly Gin med agurk og dill bedre . 
Begge variantene serveres med stødig hånd , og gir uttrykk for en bar med en personlig , maksimalistisk stil . 
Ácido fikk ny kjøkkensjef i oktober , og en av de viktigste endringene Cecilie Kirkebø har gjort , er å sette råvarer som andehjerte og kje på menyen . 
Norge har lang tradisjon for å kaste kjekjøtt , men på grunn av økt fokus fra blant annet kokker og forbrukere , er slaktetallene nå på vei opp . 
Cabra er navnet på en forholdsvis liten tacovariant laget med nettopp kjekjøtt , chèvre , syltet kål og baconstøv . 
Kjøttet er mørt og mildt , men forsvinner under den distinkte smaken fra geitosten som er smeltet på toppen . 
Retten hadde blitt bedre uten osten , og uten de ferdigkjøpte hvetetortillaene . 
Lefsene drar ned en ellers spenstig rett . 
I tillegg til smårettene , har Ácido tre hovedretter på menyen . 
Dagens fisk er en torskefilet , som serveres med søtpotetpuré , marinert rødkål og gremolata , i tillegg til smør , sopp , koriander , tørket tomat og nachos . 
Det er mange ingredienser på fatet , og veldig mye smak . 
– Vi anbefaler at du blander alt godt sammen , forteller servitøren . 
Men selv om jeg gjør det , føles det likevel som om dette er flere retter i én . 
På toppen av det hele , anbefales retten sammen med en drink som også har mye smak . 
Rabarbraginen med hibiskustonic og mye rosmarin , passer godt sammen med søtpoteten , men tar ikke hensyn til resten . 
Sammenlignet med torsken er ribbene fra villsauen en bedre sammensatt hovedrett . 
Selv om tilbehøret er mye det samme . 
På fatet ligger den samme gremolataen , de samme cruditébladene og den samme søtpotetpureen . 
Det er lite kreativt , men smakene fungerer bedre sammen med det magre , saftige viltkjøttet , enn det gjør til fisken . 
Det frityrstekte bakverket churros er akkurat passe varmt og passe seigt . 
Det drysser deilig av sukker og kanel for hver bit . 
Pinnene serveres praktisk i en beholder for seg selv , slik at kulen med vaniljeis ikke smelter . 
Sammen med en søt krem , laget av kondensert melk , har denne desserten litt av alt . 
Litt varmt , litt kaldt , litt spøtt og litt bløtt . 
Rødbetpulveret fra torsken dukker også opp igjen , men her passer det ikke inn . 
Ácido har mye spennende på menyen . 
Dessuten lager de sine egne nachos . 
Og hver lørdag mellom 12 og 16 kan du kjøpe en flaske Cava til under to hundre kroner . 
Det er gode grunner til å besøke restauranten . 
Men skal de virkelig utmerke seg , må baren og kjøkkenet snakke bedre sammen , slik at drinkmeny og matmeny faktisk matcher hverandre . 
For her svikter det i gjennomføringen av konseptet . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Turistenes nummer én er vel verdt turen Serveringen på 1877 er fylt med spennende anekdoter . 
Men det er maten du vil huske best . 
Restaurant 1877 har vært et av mine favorittsteder helt siden de åpnet dørene for fem år siden . 
Det er det flere grunner til . 
Maten er spennende og usnobbete , med en lokal forankring som hyller bøndene og produsentene . 
Det samme gjør serveringen , gjennom gøyale fortellinger om reisen fra jord til bord . 
Restauranten ligger i historiske Kjøttbasaren og er oppkalt etter året handelsbygget åpnet dørene . 
Her inne har 1877 et av Bergens mest sjelfylte serveringsrom . 
Med jernlykter som henger fra vinduene og vegger som er kledd i glødende mur . 
Her forvalter restauranten en viktig del av byhistorien gjennom en tradisjonsfokusert matservering . 
Restauranten ligger som nummer én på TripAdvisor og er ofte fullbooket . 
Derfor lønner det seg å reservere bord . 
Når du gjør det , bekrefter du samtidig at du ønsker å bestille en « helaften » . 
Helaften er restaurantens eneste meny-alternativ , og består av et par amouse bouche , som betyr små appetittvekkere , og fem retter bestående av skalldyr , fisk , kjøtt , ost og dessert . 
Etter desserten avsluttes kvelden med kaffe og petit fours . 
Første smak ut av kjøkkenet er en vårlig og lett sitrusmarinert cevice . 
Den er laget på hyse , som har fått bade i citronette , en blanding av sitron , olivenolje og salt . 
Retten er toppet med noe av det deiligste fra både land og strand : silderogn , tang og trøffel . 
Den lille smakebiten serveres på en saltstein fra Himalaya , et serveringsredskap som har fulgt restauranten lenge . 
Steinen avgir en saltsmak som intensiveres jo lenger man venter . 
Det passer godt sammen med syrligheten , som jevnes ut med knasende hirsekorn . 
Jeg kjenner ikke trøffelen i smaken , men dette er en godt komponert smårett med mye spennende på gang . 
En anbefalt sitronfrisk crémant fra Joseph Cartron og husets limoncello tonic , er begge gode drikker å begynne måltidet med . 
Men crémanten har stått åpen i to døgn og har ikke kullsyre igjen . 
Når servitøren skal fikse problemet henter han en ny flaske , og fortsetter å fylle i det samme glasset til det nesten renner over . 
En av kokkene kommer bærende på det som er menyens første offisielle rett . 
I en varm steinbolle serveres en intens umami-opplevelse med en av sesongens beste råvarer . 
En delikat og søt sjøkreps er dampet og stekt i smør , den serveres med lettsyltet svensk shiitake , tørket aromasopp , grønnkål og en buljong laget på nøtteaktig remmetang og sopp . 
Retten er rik og harmonisk , og et fint eksempel på hvordan kjøkkenet bruker internasjonal inspirasjon til å løfte frem våre egne tradisjonssmaker . 
Alle rettene presenteres med en enorm detaljrikdom . 
Det er en kunst å balansere inn navnene og historien til leverandørene uten at det føles som for mye . 
Noen får det til , men ikke alle . 
Jeg sitter igjen med et blandet inntrykk av historiene som en gang var grunnen til at jeg forelsket meg i restauranten . 
For mange er spennende og morsomme første gang man kommer på besøk , men blir repeterende for gjester som vender tilbake . 
Bak ordet « fisk » på den håndskrevne menyen gjemmer det seg en bakt sei med to ansikter . 
På den ene siden av fiskestykket ligger en eplepuré med friske eplebiter , og på den andre , en myk og rund hollandaise . 
Fisken er toppet med crudités , som er grønnsaker dyppet i vinaigrette , og en sirup av lilla gulrot . 
Det er en spennende miks med to forskjellige uttrykk i en og samme rett . 
Kokken Vilde kommer bærende på en av de beste dessertene jeg har fått servert på 1877 . 
Den ser ut som vårens første blomsterkrans , og er laget med roseblader , ostemousse og formkake , tindvedkrem og marengs . 
I midten flyter en mørkegrønn saus laget med spinat , som en bittersøt kontrast til de syrlige og søte elementene . 
På vei inn i restauranten håpet jeg at dette var kvelden jeg endelig skulle få gi 1877 full pott . 
Men dryppene av småfeil utgjør til slutt en vesentlig bekk . 
Det begynner med den døde crémanten , og forsetter med lang ventetid under serveringen . 
Kjøkkenet har også gått tom for Kraftkar og erstatter den verdensberømte osten med Norzola . 
På 1877 kan du være trygg på at du vil få en spennende matopplevelse , men servicenivået bør ligge høyere . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Vill vest på Engen På Røyk BBQ får du en skuddsikker smak av Texas . 
Men ikke forvent for mye av serveringen . 
Alle matkulturer har et forhold til grilling og røyking av kjøtt . 
Men barbecuetradisjonen er først og fremst amerikansk , og kanskje det nærmeste man kommer nasjonalmat i sørstatene . 
Etter ti dager på tur i Texas , blant saftig kukjøtt og grillede maiskolber , har jeg virkelig gledet meg til å besøke Bergens første rene barbecuerestaurant . 
I de gamle Boha-lokalene satser blant annet den tidligere restaurantsjefen på Royal Gourmetburger og Gin , Espen Næss Olsen , nytt . 
Entusiasmen for einebærsmakende brennevin har han tatt med seg inn i det nye prosjektet . 
Her bidrar restaurantens egen ginbar , Ginial , med en fire siders ginmeny og en solid rekke øltyper . 
Restauranten er ikke til å kjenne igjen . 
Kjøkkenet er flyttet inn på bakrommet , og i midtgangen står en massiv skillevegg som deler lokalet i to . 
Den fungerer som avlastningsstasjon for servitørene , og som en barriere mellom personalet og gjestene . 
Den gjør også at det er lite å feste øynene på . 
Stilen er en blanding av rustikk cowboykafé og hipp bar . 
Med grove treplanker og mørke bord , og byens kuleste utenomjordiske dotapet . 
På hvert bord står en tørkerull og signaliserer at måltidet kommer til å bli grisete . 
Chucks spicy kyllingvinger er en av rettene det er verdt å skitne seg til for . 
Kyllingvingene kommer i tre forskjellige størrelser og er en perfekt snacksrett å dele . 
De små klubbene er fritert med maismel , og marinert i godsaker som honning og ingefær , tomat , soya og hvitløk . 
Blandingen gir en deilig , rund saltsmak , som prikker varmt på tungen . 
Sammen med chilisausen , blir det skikkelig hot . 
Disse er bedre enn Vietnam-vingene som har mindre spenn i smakene . 
Denne retten blir første møte med kjøkkenets største utfordring : balanse . 
Kimchien , som serveres sammen med kjøttbitene , er søt og feit , og mangler en renskende syrlighet . 
I Texas er man ikke redd for å fritere . 
I løpet av min tid i delstaten så jeg knapt en grønnsaksbit som ikke hadde fått seg en dypp i kokende olje . 
Fritert okra og paprika var gjengangere på menyene , og naturlige sideretter å bestille til spesialiteten chicken fried steak , det amerikanske svaret på wienerschnitzel . 
På Røyk BBQ er de frityrstekte avokadobitene med paprika og søt chilisaus en av de søtere snacksvariantene . 
De passer fint til Texas-favoritten brisket , som er langtidsstekt og røkt oksebryst , og til det saftige kjøttet som faller av kuribbene . 
Begge kjøttypene er typiske barbecueretter , som Røyk BBQ mestrer knallgodt . 
Men du trenger noe frisk til de store kjøttstykkene . 
På samme måte som kimchien , er coleslawvarianten altfor søt . 
Det er for mye majones og for lite syrlighet . 
Det er få ting amerikanske restauranter er mer kjent for , enn god service . 
Du kommer ikke over en dørstokk uten å bli møtt med et « Howdy ya ’ ll » , og et spørsmål om hvordan dagen har gått så langt . 
Forventningen til servicen på Røyk BBQ er derfor høy , men den skuffer . 
Ikke fordi den ikke er vennlig , for det er den stort sett , men servitøren kjenner ikke menyen og har problemer med organiseringen . 
Når vi spør hvilken gin som passer i en Dry Martini , vet ikke servitøren eller bartenderen det . 
Hadde de lest ginmenyen sin , kunne de i alle fall anbefalt to gintyper . 
At en bar med fokus på gin og tonic heller ikke har kjølt ned alle tonictypene , forstår jeg ikke . 
Drikken serveres i tillegg først midt i måltidet , med en spiss kommentar . 
Makaroni med ost er en spesiell rett . 
Pastaen er ofte myk og dynket i en tykk , salt ostesaus som smaker alt annet enn ost . 
Det gjelder ikke varianten på Røyk BBQ . 
Gratengen har en spenstig pasta , en smakfull ost og noen salte kjøttbiter . 
Kokken har toppet retten med en syrlig klatt rømme og bladpersille . 
Denne får meg hektet . 
Kjøttet fra røykeovnen til Røyk BBQ er saftigere enn det jeg fikk servert i Texas , og varianten av mac and cheese den beste fortolkningen av retten jeg har spist . 
Her kan du skli ned i en Bathtub-gin med grønne kardemommefrø eller friske ganen med en Sipsmith martini , men hverken servitørene eller bartenderne vil hjelpe deg med å finne dem . 
Problemet med serveringen er ett av symptom på at restauranten har utfordringer med organiseringen . 
Da Mattilsynet holdt kontroll i midten av april , måtte restauranten stenge på grunn av rot . 
De fikk åpne igjen dagen etter , med nytt smilefjes for gode resultater på tilsyn . 
På Røyk BBQ er det « every man for himself » . 
Akkurat som i ville vesten . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
God pizza i befriende lovløst miljø Nyetablerte Hoggorm serverer pizza med dansende fiskeflak og nostalgiske rullekaker . 
Dette er en slange som vil lede deg ut i fristelse . 
Pizzarestauranten Hoggorm åpnet dørene rundt påske , og endelig får vi se hva Lysverket-eierne har jobbet med det siste året . 
Datarock-vokalist og medeier Fredrik Saroea viser oss rundt i bakgården , som pleide å være en garasje . 
– Disse er laget av Bergens-designeren Philipp von Hase , forteller han om benkene . 
Stilen , både inne og ute , er rå , med rene murvegger og upolert betong , maritime detaljer og spesialproduserte tremøbler . 
Her dunker Turboneger og elektronika høyt om hverandre , og brennevinet serveres rent . 
Logoen er utformet som en tatovering , servicen strippet ned til et minimum . 
Hoggorm vil være den rebelske tenåringssøsteren til Lysverket . 
Menyen henger på veggen og konseptet er enkelt . 
Hoggorm serverer østers og pizza , med rullekake og is til dessert . 
Du bestiller og betaler ved bardisken . 
– Du får unnskylde de små glassene , sier bartenderen om vinglassene de har fått låne til åpningen . 
Hun skjenker en italiensk oransjevin fra Emilia-Romagna , med tydelige tanniner til snacksretten « hvitløksbrød m. pickles » . 
Retten består av varme brødbiter og syltede grønnsaker , som serveres med tre sauser : en hvitløksaus , en sterk , fermentert habanerosaus og en mild chiliolje , for dem som ikke tåler habaneroen . 
Hoggorm har mye naturvin i hyllene , og en stor andel serveres på glass . 
Det gir deg mange valgmuligheter . 
Menyen til Hoggorm har tre hvite og fire røde pizzavarianter , som er bakt med økologisk mel med lavt gluteninnhold . 
Det gjør bunnene tynne og sprø . 
Varianten med « 3 oster fra Lise » er oppkalt etter Lise Brunborg fra Stavanger ysteri , og består av hennes tre oster Konrad , Pan og Fønix . 
I tillegg til disse er pizzaen toppet med vellagret Norvegia og grønn chili . 
Under overflaten ligger en syrlig saus med kulturmelk , yoghurt og konfitert sitronpuré , som holder fettet i sjakk . 
Sausen bidrar med et rundt hint av sitron , som letter smaken og gjør pizzaen mer kompleks . 
Den samme sausen ligger også i bunnen av min nye favoritt . 
« Sopp fra Jørgen » er laget med shitake fra Jørgen Baumfelder i Verdal , og har pikante bonitoflak som danser i varmen fra pizzaen . 
Sist jeg spiste på Lysverket fortalte medeier Christopher Haatuft at et av ønskene han hadde for Hoggorm var å kunne gi leverandørene de jobber med , mer arbeid . 
Mange av leverandørene er derfor de samme som på Lysverket . 
Østersene kommer fra Knut Magnus i Øygarden , og svinekjøttet fra Cecilie og Anders Tveite på Voss . 
På nettet har Hoggorm gjennomført en spørreundersøkelse for å finne svaret på et av verdens store matspørsmål : 
Er det egentlig godt med ananas på pizza ? 
Svaret er overraskende . 
62 prosent stemte for ananas på pizzaen . 
Personlig har jeg alltid syntes at smaken er for søt , men en time inn i måltidet på Hoggorm har også jeg konvertert . 
For denne ananasen er mye friskere . 
Ifølge kjøkkensjef Lars Brun Halvorsen ligger hemmeligheten i forberedelsene . 
Først legger han frukten i saltlake , så grilles den på kullgrill , og til slutt syltes den med salt og chili . 
Den friske smaken fremheves ytterligere av en saus laget på rå , fermenterte tomater , som får en salt kontrast i det røkte baconet . 
Selv om ananasen er blitt friskere av denne prosessen , har den fremdeles mye sødme . 
Bartenderen anbefaler derfor en søt Moscatel i glasset , som treffer på sukkerinnholdet i frukten . 
Sødmen er også med på å dempe de sterke sausene . 
Vinen er som en fest i munnen , med en perlende smak av hylleblomst . 
Dette er en bar med mat , ikke en tradisjonell restaurant . 
Den har likevel et knippe desserter på menyen . 
En nostalgisk rullekake med tindved byr på nye smaker , men det er vaniljeisen med stivnet sjokolade og sesamkrokan som treffer best i krysningspunktet mellom ulike teksturer , og søtt og salt . 
Dessertene er dessuten hyggelig lavt priset . 
Enkelte av pizzavariantene er dyre sammenlignet med konkurrentene , men du får valuta for pengene . 
Hoggorm er ikke et sted for alle . 
I løpet av måltidet er det flere gjester som snur i døren , på grunn den høye musikken . 
Men den samme musikken er også kilden til den pulserende energien i baren . 
Her får du spennende smaker i en befriende lovløs ramme . 
Og blir det for mye , kan du heldigvis ta med deg pizzaen hjem . 
For denne pizzaen er for god til ikke å la seg friste . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Uoriginalt på « Nye Dickens » MM Café & Bar serverer saftige desserter i et raskt tempo . 
Men du får lite originalitet for pengene . 
Bygningen er helt fantastisk fin . 
Inne i det toetasjes åpne Dickens-lokalet har Inventum Gruppen fra Haugesund pusset opp . 
Interiøret følger en ren skandinavisk stil i gråtoner . 
Det blander seg fint inn med de historiske detaljene i rommet , som det originale rutete gulvet og smijernsgelenderet på galleriet . 
Et nytt , elegant vinrom og de moderne toalettene er også med på å vise det kontinentale kafékonseptet fra sin beste side . 
Det eneste som skjemmer lokalet , er de gamle vinduene mellom deg og Den blå steinen . 
Bedre beliggenhet kan man ikke be om i Bergen by . 
Med en moderne visuell profil , DJ-kvelder og drinkmeny , frir MM til et variert klientell . 
Her spiser eldre herrer og unge bloggere side om side , mens det skåles i mojitos og spises fiskesuppe en mandag ettermiddag . 
Under store , grønne plastplanter blar vi oss gjennom en internasjonal samling kaféretter . 
Fra indiskkrydret pasta til malaysisk satay . 
På denne måten er menyen vågal . 
Den tar sats i alle verdens retninger og strekker seg ut over hele dagen . 
Med cowboyfrokost , fransk lunsj og spansk middag . 
– Vi får også mange gode tilbakemeldinger på hamburgerne våre , forteller servitøren , som selv bare har smakt én av rettene på menyen . 
Den første retten jeg lar meg friste av , er den vegetariske løksuppen . 
I oldtidens Egypt var løk et symbol på evigheten , men løksuppen på MM er ikke en rett for historiebøkene . 
Til tross for at den er fylt med store mengder karamellisert løk og en deilig fylde , som om den er laget på oksekraft . 
For suppen er ramsalt . 
Den andre forretten , andebrystet , er ikke bedre . 
Dette er kanskje den merkeligste sammensetningen av smaker jeg har spist i hele år . 
Andekjøttet er seigt og overstekt med et enda seigere spekk på toppen . 
Det er heller ikke mye trøst i viltsmaken , som ikke passer inn med tilbehøret av syltet ingefær , friske jordbær og de florale , kryddermarinerte epleskivene som serveres til . 
På fatet ligger det også noen grove brødpinner , rucola og havsalt , som ikke finner sin plass i salatfruktmiksen . 
Her er det ingenting som minner om en rød tråd , selv ikke balsamicokremen som er helt over . 
På buksene til servitørene som farer forbi , henger det en liten « buzzer » som vibrerer når maten er klar . 
Disse små boksene gjør servicen effektiv og kjapp , blant annet fordi servitørene ikke er knyttet til faste bord . 
Det gjør delvis at man mister noe av den personlige servicen , men for oss har det en positiv effekt . 
Midt i måltidet byttes det fra en servitør som ikke kan noe om vinene eller menyene , til en skiftleder med stor interesse for faget . 
Han anbefaler et glass av Pierre Deschamps Sancerre til kyllingburgeren som vil passe med sødmen fra den søte chilisausen . 
Til tapastallerkenen er han litt mer usikker . 
– Gi meg et lite øyeblikk , så skal jeg tenke litt på det . 
Valget lander til slutt på en passende søt og bærpreget ripasso fra Valpolicella , laget av Cantina di Soave , en av Italias største vinprodusenter . 
MMs kyllingburger består av en frityrstekt , tynn kylling , søt chilisaus , salatblader , mais og tomat , og et lyst brioche-brød . 
Dette er en tørr rett med lite egenart , som serveres med myke potetbåter , uten saus . 
De samme potetbåtene går også igjen på tapastallerkenen . 
Med en sterk tomatsaus under og en aioli over , blir de til en uinspirert patatas bravas . 
Tapasfjølen ser spennende og variert ut med åtte ulike småretter , men kvaliteten på råvarene og tilberedingen av dem er som natt og dag . 
Skal du først gå for tapas , bør du heller velge tapasdessert : 
En dessert for to med en rennende , varm fondant , en krisp crème brûlée , saftig sjokoladekake og fruktcoulis . 
Kjøkkenet baker egne kaker to ganger om dagen . 
Det gir måltidet en deilig ettersmak . 
Å jobbe med mat og mennesker er et kjærlighets-arbeid som krever lidenskap og dedikasjon . 
Jeg skulle ønske det kom bedre til uttrykk gjennom menyen til MM . 
For her mangler rettene originalitet og menyen en egen signatur . 
Når maten i tillegg ligger på et høyt prisnivå , gir det en følelse av å få lite igjen for pengene . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Tjener gode penger på dårlig mat Egon på Kjøttbasaren har fantastisk beliggenhet og et brukervennlig konsept . 
Men her tjener noen gode penger på at du spiser dårlig mat . 
Torget bader i sol og uteserveringen foran Kjøttbasaren er proppfull . 
– Men dere kan få et bord inne med én gang , forteller servitøren med den strøkne hvite Egon-skjorten og radio i øret . 
Han veiver oss forbi køen som et ekte trafikkpoliti , og peker i retning av inngangen . 
Inne i den historiske mursteinskjelleren er det bare oss og et par turister . 
Det ljomer av Freddy Kalas ’ jovialhit i et stort lokale pyntet med messingdetaljer og alpe-estetikk . 
Lokalet er praktisk med strøkne toaletter , og sett bort fra musikken , er atmosfæren behagelig . 
Men rundt bordet er det ikke rent . 
Det er strødd med smuler i vinduskarmen , og midt i utsikten ligger en død flue . 
Konseptet til Egon bygger på at du som gjest gjør det meste selv . 
På vei inn plukker du med deg menyen , og på bordet venter et skilt som informerer om at du bestiller og betaler ved bardisken . 
Spisekartet har over 100 alternativer , og er merket med misjonen for restaurantkjeden : 
Her skal alle føle seg som hjemme . 
Derfor er menyen designet for å tilby mat for enhver smak , med populære retter som italiensk pizza og amerikanske hamburgere , thaisuppe og mexicanske fajitas . 
I tillegg til nasjonalforankret mat som villfanget torsk fra Lofoten . 
Å finne et kjøkken som mestrer alt dette , skal godt gjøres . 
Bakte poteter har jeg ikke spist på en årrekke , så jeg lar meg rive med . 
Poteten er myk og varm , og serveres med mais , rømme og myke baconterninger som er badet i smør . 
Som tilbehør til poteten får du et rundstykke med en porsjonspakning smør . 
Brødet virker malplassert , og fremstår først og fremst som magefyll . 
Smaksmessig er dette en dårlig start . 
Både poteten og brødet har lite karakter , og spirene blir slappe i varmen fra poteten . 
Også forretten Tempura scampi er kledd med tilbehør som ikke passer retten . 
De seks små tempurabitene serveres med en søt mangopeanøttsaus , en halv grillet lime og en stangselleri . 
Limen tilfører den milde sjømaten en tiltrengt aromatisk smak , men sellerien har ikke noe på fatet å gjøre . 
Den nederste tempurabiten er også helt bløt . 
En servitør kommer susende inn fra siden og ber kjøkkenet , via mikrofonen , om å klargjøre neste rett samtidig som han selv plukker med seg fatene . 
Kort tid etter er en kollega på plass med hovedrettene og bestikk . 
Serveringen er effektiv og restauranten har et brukervennlig oppsett . 
Menyen har en QR-kode for allergener , og nettsidene er tydelig merket med at restauranten er egnet for bevegelseshemmede . 
Egon på Kjøttbasaren har også et eget barnerom , og et vinkart som er delt inn i soner , med tung , medium og lett smak . 
Men veiledningen hjelper lite når vinen ikke har spennende kvaliteter . 
Husets spanske rødvin , en Tempranillo fra vineriet Marqués De Copa Real , er kalkaktig , med lite kropp og en kort ettersmak som dunster bort . 
Den må vike til fordel for en rund og sødmefylt eplemost fra Egge gård . 
Det er lett å få høye forventninger til en hamburger kalt Ultimate burger . 
Dessverre blir retten en ultimat nedtur . 
Kjøttpucken er tynn og tørrstekt . 
Brødet er luftig , med en stor mengde majones som gjør bunnen bløt . 
Baconstrimlene er også myke og våte i søt bourbonglaze . 
Majonesen med søt chili viser seg å være en søt chilisaus med en klatt majones flytende i midten . 
Den er udelikat og smaker sukker . 
Verken denne retten , eller klassikeren biffsnadder med ananas og bearnés , gir mersmak . 
Kjøttstrimlene er omtrent like livløse som fluen i vinduskarmen , og brokkolien er helt myk . 
Trondheim-selskapet Egon Restauranter startet opp i 1984 , har i dag over 40 avdelinger i Norge og Sverige og reklamerer med at de har over 5.000.000 spisende gjester i året . 
I 2016 omsatte Egon for svimlende 1,45 milliarder kroner . 
Samme år tok eierne ut utbytte på over 100 millioner , ifølge Dagens Næringsliv . 
Det ingen tvil om at konseptet til Egon både fungerer og appellerer . 
Men det kan umulig være maten som er grunnen til at kjeden gjør det så bra , for ved dette besøket blir selv ikke Oreo- og Snickers-dessertene spist opp . 
På Egon i Kjøttbasaren gjør du alt selv , akkurat som hjemme . 
Men du betaler det samme som på flere av byens bedre spisesteder . 
Du får for eksempel bedre hamburgere for omtrent samme pris på Royal Burger & Gin , Bien Snackbar og Mingel Gastrobar . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Luksuriøs ettermiddagste på Opus XVI 
Ettermiddagsteen på Opus XVI er kontinental og luksuriøs . 
Her kan du skjemme deg bort med kaker og champagne til levende klassisk musikk . 
Menyene er pyntet med gullbelagte bokstaver , og mellom de polerte steinsøylene dekker et dresskledd personale opp med hvitt porselen . 
Opus XVI er så nytt at det glinser , men det er fremdeles mye historie under det høye taket . 
Hotellet som er oppkalt etter Edvard Griegs opus 16 , drives av komponistens etterkommere . 
Både Alexander og konen Britt Marie Grieg har arbeidet med hotelldrift i mange år , og nå har endelig drømmen om å lage et kvalitetshotell i Banco Rotto-bygget blitt virkelig . 
Inne i spisehallen understrekes eksklusiviteten med levende musikk fra stryker og klaver , som skaper en eksklusiv og avslappet atomsfære rundt måltidet . 
Colin Lee er kjøkkensjef på Opus XVI . 
Lee har lang internasjonal kjøkkenerfaring og har blant annet jobbet som kjøkkensjef på Potetkjelleren tidligere . 
Han kommer opprinnelig fra Guildford , sør i England , noe som virker betryggende på vei inn til den engelske tetradisjonen Afternoon Tea . 
Ettermiddagste er en typisk britisk selskapstradisjon som oppsto på 1840-tallet . 
Historien som er gjengitt på menyen forteller hvordan hertuginnen av Bedford , Anna , pleide å be kjøkkenet diske opp med smørbrød , kaker og te når sulten meldte seg mellom frokost og middag . 
Hun begynte etter hvert også å invitere venner over på disse mellommåltidene , og slik ble Afternoon Tea en egen tradisjon . 
Hver lørdag tilbyr Opus XVI denne typen te-seremoni mellom kl. 12 og 17 , akkompagnert av levende musikk . 
Her får du klassiske smørbrød og søtsaker med te , som kan suppleres med et glass moden champagne fra Alexandre Bonnet . 
Og etter den første serveringsrunden kommer servitøren tilbake med ferske scones . 
Tetypene du kan velge mellom er en grønn variant , en sort te , en rabarbra og et koffeinfritt alternativ . 
Tesortimentet er veldig begrenset , og selv om både den grønne og den svarte varianten er balanserte på smak , er valgene trygge fremfor spennende . 
Restauranten kan gjerne driste seg ytterligere for å gjøre teopplevelsen mer innholdsrik , og gjerne legge til informasjon om hvor teen kommer fra og hvordan den er laget . 
Er teen for eksempel trukket , vispet eller kokt ? 
Er den fra Kina eller India ? 
Kjøper restauranten tebladene fra bergenske Tedragen eller Pals ? 
Te er en hel vitenskap . 
Smørbrødene serveres nederst på et tretrinns kakefat , og er fra en av tre menyvalg : 
Klassisk , nordisk eller vegetar . 
Ved å velge den klassiske menyen får du tradisjonelle påleggsvarianter som egg og majones , kyllingsalat og røkt skinke . 
Mens det nordiske tar deg rett til frokostbordet , med makrell i tomat og et tynt lag med leverpaté . 
Av de tre ulike retningene synes jeg vegetarsmørbrødene er de mest smakfulle . 
De har god tekstur- og smaksvariasjon , som trengs på de enkle skivene , og mye fyll sammenlignet med noen av de andre smørbrødene . 
Smakskombinasjonene i vegetarpakken er dessuten spennende med for eksempel bakt aubergine og spisskumin , og syrlig agurk mot avokado . 
Men hummus og rug blir for syrlig . 
Opus XVI har egen meny for plantebasert kosthold til både lunsj og middag . 
De to etasjene oppover på fatet bugner med kaker , søtsaker og makroner . 
Servitøren forteller at Lee har bakgrunn som konditor , og at alle kakene lages på huset . 
Øverst troner noen saftige rosa Battenburg-stykker med aprikossyltetøy , og et søtt bananbrød med rom . 
I mellometasjen lokker luftige , porøse makroner med frisk bringebærsmak og sitron , side om side med karamellfudge og mazarin . 
Utvalget er lekkert presentert , og for en som er glad i søtsaker er dette like fornøyelig som en maidag med sol i Bergen . 
Jeg hadde elsket dette som barn , men det er tydelig på gjennomsnittsalderen at konseptet også treffer godt voksne . 
– Har dere alt dere trenger ? 
Servitøren er blid og behagelig , og tilbyr en service kler det luksuriøse konseptet . 
Men det tar tidvis lang tid å komme i kontakt med personalet som ikke ser oss fra baren . 
Og det glipper litt på detaljer som å tørke av bordet og å bytte ut skitne fat og bestikk . 
En lang teseanse avsluttes med rykende scones med sitronkrem , jordbær- og bringebærsyltetøy , og en smaksrik smørkrem laget på frosset smør og fløte . 
Og jeg sitter igjen med en følelse av å ha blitt skjemt fullstendig bort . 
Du kommer til å hygge deg på Opus XVI . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Maten står ikke i stil med resten av hotellet Hotel Ullensvang er et fantastisk sted å være . 
Helt til du blir sulten . 
Hotel Ullensvang ligger rett ved fjorden . 
Det har en fantastisk utsikt og en badeavdeling som gjør at du aldri vil sjekke ut . 
Det elegante hotellet fra 1846 drives i dag av femte generasjon i Utne-familien , og det er tydelig at bygget tas hånd om med omtanke . 
Det står levende lys i de velholdte gangene , selv når det er sol midt på dagen . 
Allerede ved ankomst viser hotellet at de mestrer en av de viktigste ingrediensene for et godt måltid , nemlig gjestfrihet . 
Hver kveld serveres det buffé inne i spisesalen , akkompagnert av levende musikk . 
Vi hører klimpring fra harpen i det vi passerer et skilt med informasjon om at det er dresskode til middagen . 
Her er det ikke tillatt med sandaler , shorts eller singlet . 
Den store spisesalen , som også fungerer som frokostsal , er en av de nyeste delene av hotellet , men er utformet i samme tradisjonelle trestil som resten av bygget . 
Servitøren kommer med drikkekartet og er så effektiv at hun spør om drikkebestillingen før hun i det hele tatt slipper menyen . 
Forespørselen kommer brått på , men hun anbefaler at vi begynner med et glass frisk sider fra Lekve Gård . 
I det harpen glir over fra Grieg til Metallica-hiten « Nothing else matters » , beveger vi oss bort til Ullensvang-buffeten , som har et variert utvalg fra sild til pasta , og fra iskrem til gelé . 
Den nærmeste disken er fylt med et nesten fullt byggesett for blinis . 
Her finnes små potetpannekaker , rause mengder lodderogn , løk , kruspersille og tomat . 
Blinis er vanligvis en delikat måte å sparke i gang appetitten på , men det er ikke disse . 
De faste pannekakene har konsistensen til en grov fiskekake og kjennes ut som de kommer rett fra kjøleskapet . 
Mangelen på sødme blir en utfordring i møte med syrlig rømme og salt rogn . 
Krabbeklørne er små med svarte merker , og personalet kan fortelle at de er importert fra Stillehavet . 
Et overraskende valg , siden det ikke skal være noe problem å få tak i norske krabber . 
Smaksmessig er det heller ingen grunn til å importere krabbe , for selv om klørne smaker greit , har de mindre smak enn normalt . 
Det ferdigrenskede krabbekjøttet er et bedre valg , til tross for den puréaktige teksturen . 
Konsistensen er også utfordringen til flere andre råvarer , som de faste , kalde blåskjellene og krepsehalene i lake . 
Hotel Ullensvang er med i prosjektet Smaken av fruktbare Hardanger , som har fokus på lokale mattradisjoner og råvarer . 
Likevel er syltetøyet på buffeen fra Frankrike , og ikke fra lokale produsenter , som Syse eller Steinsø . 
En av servitørene som er innom bordet vårt , har vært ansatt i over ti år . 
Hun kjenner hotellet som sin egen baklomme . 
Noen av de andre servitørene har nettopp kommet til Hardanger , og er her kun for sesongen . 
Når jeg spør en av dem om hotellets andre restaurant , à la carte restauranten Zanoni , vet ikke servitøren at den finnes . 
Servitørene har en profesjonell vilje til å hjelpe , men mangler kunnskapen de trenger for å gjøre det . 
Hotellet har et raust utvalg sider , lokalt øl , grappa , likør og akevitt , og en elegant vinkjeller . 
Når jeg ber om en anbefaling fra vinkjelleren , får jeg tilbakemelding om at alt i vinkjelleren er godt . 
Vi må klare oss selv , men ender til slutt på en barolo fra Cordero di Montezemolo til kjøttet . 
Det viser seg å være langt mer oppløftende enn sjømaten . 
Lammeskank egner seg ikke til buffé . 
Kjøttstykkene er store og fører til mye svinn , men disse er deilig møre og har mye smak . 
Det finnes også nydelig oksebryst blant pålegget , og saftige lårstykker av kylling . 
Spiser du ikke kjøtt , er det best å holde seg til fiskeretter som pepperlaks , eller rømmegrøt . 
For dagens vegetarrett , den gratinerte maisen , smaker akkurat slik den ser ut ; som maisbiter i hvitsaus . 
På Hotel Ullensvang smaker tradisjonsmaten best , som hakkasteik med flatbrød , etterfulgt av en fyldig kvæfjordkake . 
Men mye av maten er industripreget , som de ferdigskrelte potetene , spekematen fra pakke og den tinte daimkaken . 
Forventningene til et tradisjonstungt miljøhotell i Hardanger er høye . 
Men her står ikke måltidet til forventningene . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
En ujevn smak av Sicilia Olivia byr på italienske klassikere , med varierende råvarekvalitet og servering . 
Det er det ikke verdt å stå i kø for . 
I år som i fjor begynner besøket på italienske Olivia med kø . 
Det er sommer og sol , og trangt om plassen på uteserveringen til Zachariasbryggen . 
Det er mulig å forhåndsbestille bord inne , men vil du nyte maten i det fri – med utsikt til sjøen , blant varmelamper og hvite saueskinn – må du stille deg i kø . 
– Hva var navnet ? spør en av servitørene når jeg endelig rykker frem i rekken og får kontakt med personalet . 
– Det er holdt av et bord til dere oppe i 2. etasje . 
Bare bli med meg inn . 
Jeg blir vist opp trappen til et inneklemt bord like fremfor baren . 
Rommet er åpent og trivelig , dekorert med oliventrær og chiliplanter , baststoler og velursofaer . 
Her inne summer helgestemningen . 
Restauranten har skremmende mange servitører på jobb og ser ut som den er klar for storinnrykk . 
En av Olivias sterke sider er den brede og allsidige menyen . 
– Er dere klare til å bestille ? spør en ny servitør . 
Vi har nettopp fått menyene i hendene og ber om et par minutter før forrettvalget ender på to av mine livretter : 
Okse carpaccio og vitello tonnato . 
Glassene fylles med en siciliansk mandarin-brus fra Tomarchino og norske gravensteinsepler fra Ringi Gård . 
Olivia har et originalt utvalg av alkoholfri drikke som passer til hele familien . 
Vinkartet er geografisk inndelt og gjør det lett å finne frem til forskjellige kvalitets og prisnivå . 
På et blunk er en av de drevne servitørene på plass med antipasti-rettene . 
Den mannsterke staben jobber raskt men ikke effektivt , og knoter veldig . 
Vi får tilbud om å bestille både drikke og mat flere ganger etter hverandre , og får blant annet feil eplemost fordi beskjeden leveres videre til en kollega . 
Det er også tett før jeg får servert maten til nabobordet . 
Kunnskapen om produktene og hva de inneholder er lav , og når vi spør er det bare noen av servitørene som følger opp . 
Carpaccioen av okse ser ut som den er flydd inn fra Italia , med en klassisk utforming av papirtynne kjøttskiver , spenstige rucolablader , pinjekjerner og havsalt . 
Det rå kjøttet har en myk tekstur og glir i stykker men har mindre smak enn forventet . 
Parmesanen er også tørr med en voksaktig konsistens , som om den har stått lenge på benken . 
Retten er likevel av de mer tilfredsstillende valgene på menyen , og milevis foran vitello tonnatoen som skuffer med en dehydrert roastbiff av kalv . 
Sausen smaker som om den er laget med hvitløk , noe som knekker rettens styrke , nemlig den kremete , salte tunfisk-majonesen . 
Jeg liker vrien med friterte kapersbiter , men når kjøttet mangler saft ender de opp med å understreke feilen . 
Denne retten bør du styre unna . 
Men du kan trygt velge en av de store salatene . 
Insalata marinara er navnet på en av dem . 
En variert skål med friske blader , urter , cantaloupe melon og sjømat . 
Kreps- og hummerhalene mangler også smak , som kjøttet , men retten er likevel et godt valg med fin variasjon som kler en sommerdag som dette . 
Det gjør også insalata amalfitana , med en brie-aktig piemontesisk ost kalt le tur fra Alba , fersk parmaskinke og frisk melon . 
Pizzaene på Olivia er tynne og sprø , laget på grovkornet mel . 
Varianten napolitana er laget med tomatsaus , kapers og ansjos , og en god dose mild mozzarella med tørket oregano på toppen . 
Retten har mange ingredienser smaker likevel bare en ting . 
Salt . 
Ansjosfiletene er hovedsynderen og vipper smaken over i ubehag . 
Alle de syv Olivia-avdelingene er knyttet til hver sitt område i Italia . 
Den nyåpnede avdelingen i Stavanger lokker med magiske Portofino , mens restauranten i Bergen har hentet inspirasjon fra Sicilia . 
Derfor har de også en egen treretters siciliansk meny , som er gjennomgående søritaliensk med et unik hjerte for sjømat som på øyene . 
Desserten på denne menyen , en pistasj-gelato med salte , ristede nøtter , er den beste dolcen på spisekartet . 
Som med de øvrige rettene på menyen er det de reneste rettene som står seg best . 
På Olivia finner du garantert noe fristende på menyen , men råvarekvaliteten varierer og servicen er uoppmerksom . 
Her vil du bli mett og du vil få maten servert kjapt . 
Men den er ikke verdt å stå i kø for . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Kontinental « diner » på Danmarks plass Bien Snackbar er Bergens mest stilrene burgersted . 
Her får du saftige hamburgere og tunge milkshaker . 
Kjøttpucken på Bien Snackbar henger ikke så godt sammen , men er velsmakende og laget av høyrygg og oksebryst . 
Blandingen som tok sølv i burger-NM på SMAK-messen i fjor , er avlet frem av småskalaprodusenter og stekt medium-rå for å beholde den saftige smaken . 
Bollen som omkranser kjøttet , er myk , tung og søt , og bakes av bergensselskapet Søtt+Salt . 
Den er ru på utsiden og lett svidd på innsiden . 
Bien Snackbar er en bar som serverer ukompliserte lunsjretter og hamburgere hele dagen . 
Gastropuben på Danmarks plass er en av de tre stedene til Bien-eierne Gard Haugland og Petter Lidal , som nå er i gang med planleggingen av et fjerde spisested i Kjøttbasaren . 
Det er en solid cheeseburger som ligger i tinnbollen foran meg , med en dryppende blanding av Selbu blå , Gorgonzola og Roquefort . 
En rik ostemiks som finner veien inn i hver minste deigpore , men som gjør brødet bløtt . 
Her er det bare er å gi seg hen til bestikket med det samme . 
På Snackbaren serveres alle burgervariantene som enkle eller doble , med tomat , salat og løk , pickles og hjemmelaget burgerdressing , i et retroaktig dinerlokale med stilfullt trearbeid og pastellfarger . 
Konseptet passer bra for en pils med venner eller kollegaer , men du bør være oppmerksom på at støynivået er høyt . 
Servicen er uformell og kledelig pulserende for en bar midt i et av Norges mest trafikkerte veikryss . 
Her skal det gå fort og effektivt , uten for mye kjas og mas . 
Maten serveres lydløst , men med et vennlig smil . 
I chiliburgeren bidrar jalapeños og grønnsaker med knas . 
Her kommer brødet tydeligere frem enn hva det gjorde i osteburgeren . 
Den søte smaken bevares godt mellom den sterke chilisausen i toppen og den friske guacamolen i bunn . 
Hamburgeren har en spennende kontrast i tilbehøret , og er en soleklar favoritt på menyen , som jeg har spist meg igjennom flere ganger siden åpningen i 2015 . 
Hamburgerutvalget og de enkle sjømatrettene har ikke forandret seg så mye siden da , men det har kommet noen tilskudd på menyen : hippe asiatiske fristelser , som ramen og steambuns , og nye sideretter , som fritert camembert og rød coleslaw . 
Sistnevnte serveres som tre uavhengige deler . 
Rødkål med vinaigrette på den ene siden , en stor klatt med feit rømme på den andre og en bunt ferske spirer i midten . 
Syrligheten står som et skudd til chiliburgeren . 
« French dip » er ikke en fransk rett slik man gjerne skulle tro , men en amerikansk sandwichtype med oksekjøtt . 
Ordet french viser til brødet . 
En rustikk , grov bagett , som her er fylt med syltet rødløk , sylteagurk , det jeg tror er revet knutekål og møre oksekjakestykker . 
Ved første tygg oppleves smaken som hul , men når sausen helles over , binder oksekraften og den karamellisert løken alle delene sammen . 
Dette er en spennende og mektig lunsjrett , som jeg ikke har sett på andre menyer i Bergen . 
Sandwichen skylles ned med barens eget øl , Bien Snackbars Danmarksplass Pale Ale , laget av 7 Fjell . 
Et brygg med nok aroma og fruktighet til å passe med både hamburgerne og sandwichen , men som er like flatt som Danmarks plass . 
– Vil du ha to skjeer til sitronpaien ? 
Spørsmålet henger i luften bak bartenderen i det han jogger inn bak bardisken . 
– Og kanskje to glass på milkshaken ? 
Han leser bordet og gir grunnleggende god service , men kan ikke svare på elementære spørsmål om maten . 
Sitronterten runder av ettermiddagen på klassisk vis med et vaniljedryss og intense , saftige bær , som minner om barndommens villbringebær fra forbudte hager . 
Terten har også en markant smak , og jeg kan ikke skjønne annet enn at kokken har latt seg rive med og hevet inn en ekstra mandarin eller appelsin i fyllet . 
Det gir den stillfarne sitronterten et løft . 
Men jeg savner de mer kreative tidene på Bien Snackbar . 
Som den « Oops ! 
I just droped the lemon tart » -inspirerte sitron og hasselnøttdesserten de hadde på menyen tidligere . 
Det så ut som om de velvalgte ingrediensene bare var sluppet oppå hverandre , men du kunne smake at det slettes ikke var tilfelle . 
Østersene er borte , og det er månedens burger også . 
Det gjør Snackbaren litt mindre spennende enn før , men utvalget er fremdeles variert og originalt . 
Og hamburgeren er fremdeles verdt en tur med Bybanen . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Trikkenostalgi på Wergeland Lite , men hjemmelaget . 
Café Ambrosia er et koselig stopp på søndagsturen . 
Timian , rosmarin og sitronmelisse . 
De friske urtene står på rekke bortover den buede vinduskarmen . 
Det er noe eventyraktig over den gamle , lyserosa trikkekiosken på Wergeland . 
Den ovale bygningen fra 1928 ble pusset opp i vinter , og åpnet dørene i slutten av februar . 
På utsiden av bygningen står noen små trebord klare for sommersol og lange kaffeformiddager . 
På innsiden bringer retrofliser og 1920-talls storbandjazz frem svunne tider . 
Dette må være en av Bergens minste og mest originale kafeer , tenker jeg idet jeg setter meg ned på de gamle spisestuestolene som er bygget om til en halvmåneformet benk . 
Bordene er også kreativt hjemmesnekrete , satt sammen av trefiberplater og understellet til noen pensjonerte barkrakker . 
Gjenbruk er et viktig ord for å beskrive interiøret i den lille kafeen på rundt 40 kvadratmeter . 
Her selger eierne Anette og Linda Sunde gamle tekanner og tversoversløyfer laget av brukt tøy . 
Slik at du kan kopiere stilen til en ekte trikkekonduktør . 
Den lille bardisken er tagget med mye informasjon , om priser , drikkevalg og dagens lunsj . 
Første gang jeg er på besøk er dagens rett quesadilla med revet svinekjøtt og frisk salat . 
Andre gangen er det søtpotetpai med hvitløk , egg og gresskarkjerner . 
Menyen er liten , original , og varierer fra dag til dag . 
Fra dagens suppe , til laksewraps med spelt , rundstykker og scones . 
Bak glasset skinner hjemmelagde kaker , blåmuggost-kjeks , muffins og boller . 
– Finner du noe som frister ? sier damen bak bardisken . 
Quesadillaen med pulled pork er laget av kjøpte tortillalefser , bekrefter personalet . 
Den serveres ved siden av en frisk friséesalat med alfaspirer , appelsinbiter , vårløk og gresskarkjerner . 
En liten limebåt hjelper til med både aroma og mer syrlighet , som er et verdifullt tilskudd til den mexicanske retten med mengder av ost og en søtlig salsa . 
Svinekjøttet er mørt og har mye smak , som balanseres med den lette salaten . 
Dette er en beskjeden lunsjrett , laget på et begrenset kafékjøkken . 
Den ville antakelig vært enda mer spennende med hjemmelagde tortillalefser , men den originale salaten gir fin variasjon . 
Alt av kaker og bakst som selges i kafeen ved den lille trikkesløyfen , er hjemmelaget . 
– Suksessterten er min personlige favoritt , forteller damen . 
Den sommergule kaken har en tykk mandelbunn og rikelig med fyll på toppen – og smaker tydelig av fyldig eggeplomme med akkurat passe salt fra smøret . 
Kaken er saftig , med en ekte og egen smak . 
Sconesene med sitron og tørkede tranebær , er også unike , og et bra valg hvis du vil ha noe lite til kaffen – spesielt sammen med fikensyltetøyet . 
Både sconesene og de tunge trikkebollene med vaniljekrem og mandelfyll , er drysset med hakkede , sprø mandler . 
På Café Ambrosia får også serviset nytt liv . 
Det tykke kaffekruset med stort mønster må være fra 70-tallet . 
Espressoen brygges i søte , hvite porselenskopper med en liten stett , og serveres med en gullteskje med roser . 
Det gir den litt overekstraherte , fruktige kaffen fra Bergen Kaffebrenneri en ekstra smak av nostalgi . 
Café Ambrosia ligger på Ambrosia Tønnesens plass , og er oppkalt etter den første norske , kvinnelige skulptøren som kunne leve av kunsten sin . 
Men kafénavnet har også en annen betydning . 
I gresk mytologi er Ambrosia navnet på gudenes nektar , som gir evig liv . 
Til eventuelt evig liv , er matutvalget på Café Ambrosia altfor lite . 
Andre gang jeg drar innom på besøk har de solgt ut alt , bortsett fra søtsakene . 
Utvalget er ikke stort nok til at kafeen kan få mer enn fire hjerter , men det lille de har , er originalt . 
Og du kan smake at de kreative porsjonskakene med konfekt på toppen , er laget med omtanke . 
Jeg vil ikke anbefale at du kommer hit veldig sulten , men for all del , kom . 
Kom for å kose deg med lokale smaker . 
Og for å spille boccia i det gamle trikkesporet . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Glitrende bydelsrestaurant i Solheimsviken Grilling , gatemat og drinker i solen . 
Colonialen har utvidet tilbudet i Kranen og gitt Bergen et nytt hverdagssted som virkelig virker . 
På den solfylte kaiplassen har sultne gjester og soljegere samlet seg til drikke , mat , sløy jazz og lave solstoler . 
– Det er kveite på grillen , gliser en av naboene , som har benket seg fremfor restauranten med en flaske hvitvin og klar sjøsikt . 
På en dag som dette , lever virkelig Solheimsviken opp til navnet sitt . 
Med unntak av USF Verftet , finnes det knapt bedre beliggenhet i Bergen . 
Det som pleide å være en kafé med begrenset utvalg , er nå blitt en fullverdig restaurant , som serverer enkel frokost , lunsj og middag hele uken . 
Lokalet er pusset opp og gitt ny giv , med mørke vegger og småbord som kan tilpasses både store og små grupperinger . 
Glassveggene kan åpnes helt opp , og trekken av sjøbris gir raskt følelsen av å sitte utendørs . 
Bakeriet som pleide å ligge i den bakre delen av bygget , har flyttet ut på Bontelabo , og det gir kjøkkenet større kapasitet . 
Her lager argentinske Pablo Zotello ukomplisert hverdagsmat , som er kreativ og lett for lange sommerdager . 
Når han har lyst å lage maten inne , vel å merke . 
For kjøkkensjefen er glad i å grille . 
Hver dag velger kjøkkenet to retter til lunsj for 195 kr . 
Som reker og helgrillet gris , eller asiatisk gatemat . 
Til middag står småretter , som sei i blåskjelldashi og vårsalat , på menyen , eller kalveschnitzel , hvis du vil ha noe større . 
Prisene stiger med størrelsene på rettene . 
Er du en ubesluttsom , sulten sjel som meg , kan du også velge pakkene « sulten » eller « ekstra sulten » , et utvalg kjøkkenet bestemmer . 
Pablo har familie i Italia og elsker italiensk mat . 
– Det ligger i årene mine , forteller han . 
– Pasta , pizza , alt sammen . 
Men det er ikke pasta og pizza som står på menyen på Kranen . 
Det er den italienske kjærligheten for rene kvalitetsråvarer fra småskala produsenter . 
« Ekstra sulten » begynner med spekepølser fra Ask , med pepper , appelsinskall og fennikel . 
Brød og luftig Vossasmør . 
Og svinesvor med chicharrónsalsa på jalapeño , løk og avokado . 
Etter en runde med snacks , er det tid for småretter . 
– Kaken er inspirert av kikertpizzaen ceci fra Genova , forteller Pablo i det han plasserer keramikkskålene fra Odd Standard på bordet . 
Jeg løfter forsiktig på regnbuegulrøttene og noen flak syltet knutekål , og finner den lille , gule bollen med urter . 
Den likner på stekt polenta , men med finere mel . 
Kaken er salt og myk . 
Den er et overraskende element , men konsistensen utfyller samme funksjon som en av de andre ingrediensene : 
Myrdals friske chèvre . 
Puffet emmerkorn knaser og gir en kornaktig balanse mellom søte og eplefriske grønnsaker . 
Den velkomponerte vegetarretten er like spennende både med og uten kaken . 
Retten serveres som én av tre deler , sammen med tomater fra Hanasand , løpstikke og krutonger , og en makrellkrem som gir deg lyst å slikke bollen . 
Og en liten vårsalat med piemontesisk Bagna Cauda-saus og gribiche av egg , sennep , sylteagurk og kapers . 
Måltidet begynner uten bestikk , men bortsett fra det , har de erfarne servitørene full kontroll . 
Selv når det blir travelt med et stort selskap på nabobordet , er serveringen rolig og behagelig . 
– Jeg har sluttet å løpe , sier servitøren med et lurt smil , og fisker frem en flaske sørafrikansk Chenin Blanc fra Testalonga . 
Den lukter flint , sitron og mildt animalsk . 
Å sette vin til en delemeny er vanskelig , men løses godt gjennom flere halve glass . 
Alt på vinkartet kan bestilles som glass . 
Kranen serverer mye naturvin , men det handler først og fremst om hva som er godt , forteller vinkelner Eivind Norås . 
– Og hva som er godt for miljøet . 
Cuvée Marguerite fra Matassa har sterk struktur som finner tonen med den fruktige økologiske kyllingen , tilberedt med rabarbra , jordbær , stangselleri og granateple . 
En rund maiskrem snor tilbehøret til kjøttet som et stramt seil . 
Vinene passer også fint til den sprø kalveschnitzelen med en rømmefrisk potetsalat og tynnskåret løk . 
Da jeg skrev om Matbaren til Colonialen tidligere i år , fortalte jeg om en hemmelighet jeg helst ikke ville dele . 
Det er ganske deilig å sitte med den følelsen en gang til , bare få måneder seinere . 
For dette er en solspot som fungerer , med ærlig mat og uformell servering . 
Det er rett og slett ingen grunn til å bli hjemme når Pablo griller gris i solnedgangen . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Bare bedre og bedre Restaurant Bare inviterer til en gjennomført eksklusiv opplevelse . 
Her får du smaker som overrasker og imponerer . 
– Skal det være en aperitiff i baren ? 
Baren til Bare er så vakker at det ville vært et dobbelt tap å si nei da restaurantsjef Morten Båtbukt lokker med en magnumflaske fra champagnehuset Taittinger . 
Bartenderen har en lett bringebærfizz som kveldens anbefalte drinkalternativ . 
En frisk og fruktig sommerdrikk som sparer sulten til appetittvekkerne som er på vei . 
Men først rene hender . 
Servitøren kommer med to dampende servietter . 
Menyen på Bare er av typen der du legger skjebnen i kokkenes hender . 
Kveldens reise på tolv trinn begynner med små « snask » . 
To minikonvolutter av kålrot og eple er fylt med milde ingredienser , som flatøsters , søl og kamskjell . 
De erter skånsomt smaksløkene før to salte biter med kyllingskin og lever og potetlompe med silderogn , treffer tungen som en bombe . 
Buljongen laget av røkt svineknoke , vekker matlysten og etterlater en spenning om hva mer som er i vente . 
Spisesalen er elegant og mer nedtonet enn den ekstravagante speilbaren . 
Det er høyt under taket , kritthvite vegger , og en avslappet kaféstil med klassiske buer rundt vinduene . 
Beige gardiner henger ned fra taket og saueull hviler på stolene . 
Det gjør rommet lunt , mens de grønne plantene gir liv . 
Det eneste som slår sprekker i den visuelle idyllen , er overflaten på de brune skinnbordene . 
Bordet vårt er flekkete og oppskrapt , og tyder på at det er vanskelig å holde dem rene uten å ødelegge materialet . 
Dette er riktignok en bagatell , men det er nok på tide å bytte dem ut . 
På første fat gjemmer en lysing seg under syltet kål og grønne surblad . 
Sausen er laget av fermentert kål og pepperrot , som gir en frisk smak av sommer . 
Den baner vei for en av signaturrettene . 
Sandkaken har vært på menyen og under konstant utvikling i ett år . 
Varianten som serveres i dag , er den syvende eller åttende i rekken . 
– Jeg har kommet ut av tellingen , innrømmer kjøkkensjefen , Fred Owe Tofting . 
Kaken er laget med stekt fløte , raspede flak av fenalår fra villsau og brunet løkkrem . 
Kontrasten mellom det intenst søte og det modne kjøttet gjør denne til den beste av de tre variantene jeg har smakt . 
Både sandkaken og det nystekte mysebrødet med fermenterte frø og emmer står for gamle mattradisjoner . 
Her kjerner de til og med sitt eget smør . 
Men retten av ullgris viser også et moderne kjøkken , som flytter tradisjonen fremover . 
Mangalitsasvin , som det egentlig heter , har ikke vært utbredt på norske menyer før de siste årene . 
På Bare brukes dyret i en leken rett når de serverer svineterrine « på pinne » – med røkt svinesvor og en syrefrisk solbærrømme til å dyppe i . 
Grisen serveres med en saftig beaujolais fra Domaine Mathieu & Camille Lapierre . 
Vinkjelleren er fremdeles under konstruksjon , men har hovedvekt fra Burgund og Piemonte . 
I glasset får vi likevel både portugisisk og tysk vin , i fin harmoni med maten . 
Og det beste av alt : 
Du finner alle i bestillingsutvalget til Polet . 
Den alkoholfrie menyen med egenkomponerte blandinger , er like spennende som vinpakken . 
Osteretten er også kreativ og ser ut som en krysning av snøball og pinnsvin . 
De søte « piggene » er laget av fjorårets granskudd , og viser hvordan restauranten bruker nærområdene i jakten på nye smaker . 
Det kommer også frem av menyens eneste stygge rett . 
Isen av rognebærskudd ser ut som en halv avokado , men smaker som Norges svar på pistasjis . 
Blå flammer blafrer i det en av kokkene øser eplebrennevin fra Nordfjord over nougat og tenner på . 
Servicen er et velfungerende samspill mellom servitørene og kjøkkenet , og er uhyre veltimet . 
Det glipper kun på et forsinket vinglass . 
Kveldens siste smak har fått det kleine navnet « Happy ending » og viser at det er plass til humor i serveringen . 
En skjør , liten firkant med skall av kakaofett sprekker i munnen , og fyller hver minste krok med svart te med krydder . 
Den bitre blandingen smaker som en god versjon av Fernet , med mindre sting , og gir en fyldig avslutning på et spennende måltid som utfordrer . 
Menyen på Bare er en tursti gjennom norsk natur . 
Serveringen er detaljert ned til minste Skaugum-skje . 
Her serveres det lokale råvarer med omtanke for miljøet , av et voksent og faglig tungt team . 
Det er bare å lene seg tilbake og nyte . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Suksessfull trattoria i Skostredet 
Villani serverer spennende pastaretter og klassiske signaturdesserter med egen vri . 
Spenningen rundt restauranten som skulle åpne i de gamle T-Michael-lokalene , har bygget seg opp gjennom vinteren og våren . 
Bartenderen innrømmer at det ambisiøse prosjektet i Skostredet har tatt lengre tid enn planlagt . 
Villani strekker seg over to etasjer , har uteservering i front og drømmer om å ferdigstille en bakgård med 200 sitteplasser neste år . 
– Vi kommer til å ha både tak og pizzaovn , forteller servitøren med stjerner i øyene . 
– Men ting tar tid . 
Bordet jeg har bestilt , er ikke klart , så jeg blir stående og vente i baren . 
Jeg lar stemningen synke inn og studerer menyen , mens en anonym , pæresøt prosecco fra Pasqua ebber ut i glasset . 
Villani er innredet for å få deg til å føle deg som hjemme . 
På vei opp i andre etasje går vi forbi en vaskeekte kjøkkenkrok , designet for større selskaper , kjøkkenfester og vinsmakinger . 
Oppussingen av gjort med øye for detaljer , der hippe grep er harmonisk integrert i originale mursteinsvegger og trebjelker . 
Det er lett å falle til ro på de behagelige skinnstolene , omringet av oliventrær og store vintønner . 
Og i peisen brenner det godt . 
Servitøren rekker oss menyene og har anbefalingene klare . 
– Antipastitallerkenen vår er helt fantastisk , sier hun entusiastisk om fatet med utvalgte skinker , oster , mandler og oliven . 
Personalet snakker engelsk med gjestene , men slår over til italiensk seg imellom . 
Det bidrar til feriefølelsen . 
Anbefalingen hennes lyder fristende , men ikke like fristende som pasta med løyrom og kamskjell . 
Spagettien ligger snurret som en ball . 
Den har god spenst og en rik smak av rømme , hasselnøtter , og salt rogn . 
Retten er saftig og stor , med en frisk syrlighet fra sitronzesten som er revet over . 
Forretten oppsummerer essensen av italiensk kokkekunst , gjennom sine få ingredienser av høy kvalitet . 
Her er det rene råvaresmaker og lite støy . 
Dette er en stil som er lett å like , og som fortsetter med kamskjellretten . 
Skjellene har fått en kort , intens steking , og den milde smaken rammes inn av frisk ostekrem , rå fennikel , salt panchetta og en syrlig appelsinsaus . 
Villani har røttene plantet i Sør-Italia . 
Med klassiske hovedretter på menyen , som torsk med caponata , en siciliansk auberginegryte , og napolitansk pizza . 
Pizzaen stekes i vedfyrt ovn og skiller seg fra andre ved å ha en tykkere stekeskorpe , kalt cornicione , og en mykere kjerne , slik at du kan brette bitene sammen . 
Varianten napoletana er overraskende laget helt uten ost , slik som den tradisjonelle marinaravarianten . 
Den har gode skorper , men for mye tomatsaus . 
Fyllet av ansjos , kapers , svarte oliven og ferske basilikumblader , ligger kun i midten . 
Pastaen lages ikke fersk på huset , men importeres fra Italia . 
Den er likevel av høy kvalitet . 
Retten pappardelle med sopp består av tykke , al dente pastastrimler i et hav av trøffelskum . 
Pastaretten mangler noe som knaser , men har godt balanserte ingredienser av bladpersille , kantareller og østerssopp . 
Revet trøffel ville gitt retten mer tekstur og et smaksløft . 
Men den ville også gjort tilsvarende for prisen . 
Fra bordet vårt ser vi rett inn i vinrommet . 
Glasskuben står som et hjerte i lokalet , og knytter de ulike restaurantdelene sammen gjennom årer av italiensk vin . 
Men de fleste servitørene tør ikke selv å anbefale vin . 
Det er ekstra synd når ikke alle vinene står på menyen . 
Men da sommelieren har tid , kommer han bort og deler raust av kunnskapen sin om viner fra områder som Veneto og Alto Aldige . 
Til basilikumpannacottaen med rabarbra- og jordbærkompott , skjenker han en Vin Santo , hellig vin fra Chianti , som glir sammen med sødmen i desserten og utfyller retten . 
Restauranten vil tjene godt på å la ham trene resten av teamet også . 
Det lugger litt i serveringsflyten på Villani , men ellers er det lite som tyder på at de bare har hatt åpent i noen få uker . 
Her er pastarettene og dessertene spesielt gode . 
Kveldens vanskeligste beslutning blir om du skal ta desserten her , og avslutte med en av de mange grappavariantene på menyen . 
Eller om du skal gjøre som italieneren ville gjort , og avslutte med en utendørs iskrem hos Hallaisen rett ved siden av . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Luksus på Norge 
Den nye restauranten i andre etasje på Hotel Norge byr på luksus og glamour . 
Her kan du spise kaviar , gull og vaktel . 
Det høres kanskje ikke slik ut , men Nova er en uformell restaurant . 
Servitørene jogger rundt i hvite sneakers og menyen er ren à la carte . 
Slik legger Nova seg som en dråpe i restaurantbølgen som skyller opp over Skandinavia nå , med løsere slips , færre lange menyer og kokker som blander nordisk tradisjonsmat med internasjonale smaker . 
Og det ingen lek å kjøre kun à la carte . 
For kjøkkenet betyr det mindre forutsigbarhet og vanskeligere råvareplanlegging . 
For deg gir det større valgfrihet og mer kontroll over måltidet . 
Nova ligger i andre etasje på nyoppussede Hotel Norge , og veien opp til restauranten er så stilig at jeg må fiske mobilen ut av vesken for å ta et bilde . 
På toppen av rulletrappen åpner det seg nemlig en solnedgang av typen du kun ser på film . 
Loungen med det oransje lyset er en del av baren The Lobby . 
Oppussingen er tydelig påkostet og gir middagen en eksklusiv ramme . 
Det gjør derimot ikke velkomsten . 
Servitøren ser oss i døråpningen , men snur i retning av kjøkkenet og forsvinner . 
Vi blir stående til en annen kollega kommer forbi . 
Det virker som personalet allerede har vennet seg til nysgjerrige hotellgjester som bare vil kikke og gå videre . 
– Folk som elsker å spise , er alltid de beste folkene , står det på innsiden av den eksklusive menyen . 
Her er det retter med franske , asiatiske og italienske konnotasjoner . 
Mange av råvarene er norske og beskrives med hvilket fylke de er fra . 
Anden kommer fra Telemark og vaktelen fra Rogaland . 
Nova strekker begrepet nordisk mat ved å sette norske råvarer i en internasjonal kontekst , og supplerer med sesongbaserte ingredienser fra utlandet , som for eksempel hvite asparges . 
Vaktel er et sjeldent syn på menyene i Bergen , så denne forretten må jeg bare smake . 
Den serveres i to deler , og heldigvis viser servitøren hvordan det skal gjøres . 
For ellers hadde jeg aldri klart å finne steinsopprisottoen med margerter , som ligger gjemt under det øverste fatet . 
Her ligger to saftige fuglebiter med spøtt skinn , sammen med et knasende parmesanflak . 
Av rettene vi får servert denne kvelden er denne den mest kreative , selv om alle rettene har sin egen identitet med ulike former og farger på fatene . 
Den dyreste forretten , en jordskokksuppe med eple , tapiokaperler og russisk oscietrakaviar , ligger i en rosa , metallisk grop , som gir liv til de duse fargene i retten . 
Hellebarn er et annet ord for småkveite . 
Fisken er smørstekt og serveres med sprø grønnkålchips , blomkålbuketter , sitronsjy og dampet aubergine med kapers . 
Dette er en klassisk rett , men med mye syrlighet og lite smaksvariasjon sammenliknet med hovedretten av and . 
Det lettrøykte andrebrystet er mørt og rikt på smak . 
Det serveres sammen med et salt konfitert lårkjøtt som står i kontrast til de to søte retningene på fatet : hermetiserte moreller og persillerotmos . 
Restauranten har et bredt vinutvalg på glass og en glamorøs produsentliste . 
Rosévinen fra Provence som anbefales til vaktelforretten , er fra gården til det tidligere superparet Brad Pitt og Angelina Jolie . 
Chateau Miraval Rosé fra 2006 smaker av søte markjordbær og er nydelig balansert . 
Den kunne ikke passet bedre til maten . 
Til dessert får jeg servert en nesten naturtro sitron , med stilk og det hele . 
Den har et hardt ytre av noe som likner hvit sjokolade , og er fylt med en mousse av sitron og yuzu . 
Sitronen er frisk , men blir for mektig i lengden . 
Den kan gjerne deles . 
Kaffecremeuxen , en behagelig mild kaffemousse med smak av melkesjokolade og bladgull på toppen , er lettere . 
Ved å gi Bocuse " d'Or-vinner " Ørjan Johannessen det overordnede ansvaret for hotellets matprofil , sikter Hotel Norge mot stjernene . 
Restauranten glipper på en del elementære servicegrep , som å ta imot gjestene og tilby et sted å henge fra seg yttertøy , men klarer likevel å gi en eksklusiv måltidsopplevelse servert av et kunnskapsrikt personale . 
Nova er en sanselig hotellrestaurant med en særegen stil , som ikke legger skjul på at de har store ambisjoner . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Spennende siderrestaurant 
Utne Hotel byr på mer enn bare epler . 
Her bør du også spise middag . 
På terrassen foran hotellet avslutter vi – og resten av kveldens spisegjester – en fireretters meny , med øynene plantet på fjorden . 
Fatet er dekket med karamell , appelsin og skogengsyre , og i glasset flyter konsentrerte epler . 
Dette er det tredje glasset med sider i rekken , og det aller beste . 
Edelis fra Åkre gård på Nå lages ved at eplejuicen fryses ned før man skiller ut vannet . 
Slik får man den kobberaktige fargen og den intense smaken , med frisk syre , karamelldyp sødme og rene epler . 
Slik de bare kan smake i Hardanger . 
Utne Hotel ligger usjarmerende til langs veien , midt i fergekøen for reisende over til Kvanndal . 
Ikke veldig eksotisk for en vestlending , men kanskje for turistene . 
Hotellet , med sine unike rom og godt bevarte historiske detaljer , er likevel så sjarmerende på innsiden at beliggenheten blir helt uvesentlig . 
Hotellet er et av Norges eldste og har holdt det gående i snart 300 år . 
Torbjørg Utne , som drev hotellet i over 70 av dem , er også kjent som « Mor Utne » . 
– Jeg vet ikke om det er Mor Utne som går igjen , men de sier at rom 15 er hjemsøkt , forteller servitøren . 
Vi kaster synkront et blikk bort på nøkkelen for å sjekke romnummeret , før hun forklarer appetittvekkeren foran oss . 
– Her har dere fått en fritert potetball med eggemulsjon og ramsløkblomst . 
Jeg håper det smaker . 
Vi puster lettet ut over å ha fått rom 9 , før vi begynner å spise . 
I sommer har de fått en ny kokk på Utne Hotel . 
Ignas Damanskas har tidligere jobbet på Michelin-restauranten Bloom in the Park i Malmö . 
På Utne Hotel prøver han ut noe nytt . 
Kjøkkensjefen har kommet over ekstra råvarer og har utvidet kveldens meny fra tre til fire retter . 
« Hummer » er en servering med tre flytende smaker i bunn . 
En smørsaus laget med hummerkraft , en karrivariant og en gulrotpuré . 
Sausene er dekket av smørdampet pak choi-salat , tynne gulrotskiver og en halv hummerhale . 
En stor forrett med eksklusive ingredienser . 
Karrien er dominerende i møte med den delikate hummersmaken , og legger lokk på smørsausen . 
Men retten har en tydelig , egen identitet . 
Det er en pirrende start på måltidet , som viser et kreativt kjøkken med øye for detaljer . 
Maten får følge av Alde sider fra Bleie gard , en frisk og boblende drikk , med en ren smak som tåler krydder . 
Piemonte i Italia er kjent for en lokal pastarett kalt Tajarin , som er flortynn pasta , kokt i oksekraft . 
Rett nummer to på menyen minner meg om denne . 
Pastaen er byttet ut med tynne strimler savoykål , som serveres med den samme feite , gode smaken av oksekraft og revet kjøtt . 
I bunnen av skålen ligger en salt og bitter aspargespuré . 
Denne retten utvikler seg lag for lag jo lenger ned i bollen du kommer , og blir mer interessant for hvert tygg . 
En ny sider treffer glasset . 
Kvitanesen fra Ulvik frukt & cideri er en fyldig Discovery-sider med slakke bobler , som har nok syre til å skjære igjennom det salte fettet . 
Før hovedretten kommer servitøren bærende på en litt utradisjonell hvilerett . 
Et glass med rykende buljong , laget av tang . 
Den er altfor varm på en dag som denne , men fylt med rik umami . 
Drikken smaker som konsentrert steinsopp , og har som oppgave å rense paletten før hovedretten , torsk tilberedt sous vide i en lake av sukker og salt . 
Tilberedningen gjør at fiskens naturlige smak kommer enda tydeligere frem . 
Stykket som har fått en fastere og mer eggeliknende struktur enn normalt , smaker intenst , og minner litt om lutefisk . 
Fisken serveres med en spinatsaus med lodderogn , salt stangselleri , syltede neper og stekt grønnkål , og er nydelig presentert på grov keramikk som kler den historiske trestuen . 
Til denne retten er sideren byttet ut med en amerikansk og eiketung Chardonnay fra California produsert av Sandhi . 
– Det er ikke så mye sider igjen med den type syrlighet som retten trenger . 
Derfor gikk vi for en vin i stedet , forteller servitøren . 
Siderrestauranten i Utne Hotel har en stolthet for lokalproduksjon og råvarer i sesong , som gjenspeiles like godt i frokostserveringen som i kveldsserveringen . 
Kjøkkenet har en tydelig tradisjon i bunn , uten å være bundet av den . 
Det gjør maten spennende . 
Det er bare å krysse fingrene for at dette kjøkkenteamet blir værende flere sesonger . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Sumo viser muskler 
Tungvekteren satser og er på sitt beste til nå , med uteservering i Damsgårdssundet og en oase i Vestre Torggate . 
Tataki , kobachi , hachimitsu . 
Det er mange spennende ord på menyen , som ikke nødvendigvis forklarer seg selv . 
Da er det fint at restauranten gir en forklaring på de mest grunnleggende sushiprinsippene . 
Som at nigiri er de rå sjømatbitene som ligger på en rispute , mens sashimi er de rå strimlene helt uten ris . 
Maki , som er det vi nordmenn forbinder mest med sushi , er rullene med forskjellig type fyll inni og ris og tang på utsiden . 
Sumo har mer enn bare sushi på menyen . 
Her får du også asiatiske klassikere , som rød curry , stekt ris og pad thai nudler . 
Og junk , som Kuso ushi burger med kimchee , coleslaw og wasabi . 
Dirty maki er den mest grensesprengende kategorien på menyen , som virkelig går på tvers av alt sushi står for . 
Dette er alt annet enn rene smaker . 
På toppen av en maki med tempura scampi som er dynket i chilimajones , ligger en haug med friterte søtpotetfries . 
Det er nesten skammelig å si at dette faktisk er en tilfredsstillende rett – med mye fett og mye salt . 
Dagen derpå vil dette være en velfungerende « guilty pleasure » for hvem som helst . 
Men sushi i sin rette forstand er det ikke . 
Det er heller ikke den nordamerikanske bestselgeren Hot Philadelphia , som ble introdusert på 80-tallet . 
Makivarianten med laks og flambert kremost har fått navnet sitt fra kremostprodusenten med samme navn . 
– Jeg pleier å kalle det sushi for nybegynnere , sier servitøren , som lattermildt innrømmer at hun ikke likte sushi før hun begynte å jobbe der . 
– Sumo deluxe maki-variantene er et perfekt sted å begynne , for det smaker jo ikke rå fisk , sier hun om restaurantens fusion meny . 
Sammenliknet med tradisjonell sushi har disse variantene mer majones , mer smak , og flere ingredienser . 
Spesialitetene til Sumo er med andre ord ikke vanlig sushi med rene smaker , men en slags sushi på steroider . 
Og ut fra variantene jeg bestiller , virker det som et vellykket konsept . 
Hamachi er japansk for kongefisk , også kjent som yellowtail , og navnet på en tradisjonell makitype på menyen . 
Hamachi er laget med vårløk og kongefisk på innsiden , og toppet med wasabimajones på utsiden . 
Varianten Spicy hamaci er Sumos egen vri , og en oppgradert versjon av klassikeren med salsa på toppen . 
Sushi og salsa sier du ? 
Det sier jeg også . 
Til min store overraskelse er det faktisk en god kombinasjon . 
For salsaen med tomat , chili , pepperrot og avokado fyller det hule tomrommet mellom wasabien og den søte risen , og gir et mer helhetlig smaksbilde . 
Et glass søt Riesling fra Moseldalen setter inn en fulltreffer på de sterke smakene . 
Personlig er jeg størst tilhenger av rene sushismaker , der fisken står i sentrum . 
Men det er ikke her du får den beste opplevelsen på Sumo i Vestre Torggate . 
I nigirivarianten med kveite er det smaken av riseddik som kommer tydeligst igjennom . 
I sashimivarianten av samme fisk blir det også tydelig at kveiten mangler sin karakteristiske smak . 
Det hvite kjøttet har et teksturproblem som fremheves av tykke skiver . 
Det samme konsistensproblemet har forretten Husets hamachi , med tynne kongefiskskiver , « sumopesto » laget med lime og chili og en sursøt ponzusaus med ingefær . 
Sumo i Vestre 
Torggate har pusset opp og fått en av Bergens mest anvendelige « uteserveringer » . 
Den er nemlig bygget inn i en glassboks , med muligheter for å åpne opp veggene . 
Der trommer regndråpene på taket uten å stjele D-vitaminer fra gjestene . 
Loungemusikken gir en behagelig stemning og drinkene strømmer ut fra baren . 
Levende blomster og grønne planter gir en følelse av å ha lurt været og et glimt av hvordan livet ville vært med et tørrere klima . 
Inne i restauranten er det både roligere og mørkere . 
Et eksklusivt fossefall er installert i trappenedgangen , og toalettene er utstyrt med tøyhåndklær og velduftende håndkrem . 
Sumo er et passende navn på en fusiontungvekter som baner sin egen vei . 
Her får du kreativt sminkede sushivarianter , som delvis får deg til å glemme at det faktisk er rå fisk mellom de to pinnene . 
Det er dyrt , men godt . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Folkelig bar med ujevn kvalitet 
Ta deg gjerne en øl i solen og slå av en prat med naboen , men planlegg middagen et annet sted . 
– Det er så kult , det bygget her . 
Visste du at det pleide å være dusjer langs alle veggene ? 
Vi sitter på uteserveringen til Dr. Wiesener i Stølen og beundrer det åttekantede folkebadet fra 1889 . 
I dag er det fremdeles et par badereferanser i lokalet , som ølet Badebrygg fra Voss bryggeri og den lille hæren av badeender ved inngangen . 
Nå er folkebadet blitt en folkebar , og mange av stamgjestene har aksjer i restauranten . 
Da er det jo merkelig at stedet ikke er bedre holdt . 
Her henger wifi-ledningene som en brannfarlig ball oppe i hjørnet av rommet , og malingen flasser . 
Bortsett fra de fargerike blomstene som henger litt med hodet , er det ikke gjort mye for å få lokalet koselig . 
Menyen finner du på veggen ved bardisken . 
Det er også ved bardisken du bestiller . 
Og kan for eksempel få plukkfisk , reker og pasta bolognese . 
En blanding av originale og klassiske kaféretter fra både sjø og land . 
Da jeg spør bartenderen hva han anbefaler , trenger han ikke betenkningstid . 
– Skalldyrsuppen , sier han skråsikkert . 
Men når gradestokken nærmer seg 30 , klarer jeg ikke tanken på varm suppe . 
Det blir salat i stedet . 
Jeg kaller det en salat . 
For selv om retten med hval står oppført som carpaccio , oppleves den mer som en salat . 
Det røkte kjøttet fra den nordnorske vågehvalen smaker vilt , med syrlig smak fra røykeprosessen . 
Kjøttet serveres i skiver dekket med tyttebær , liggende på en solid mengde vårløk , tynne gulrotskiver og spinatblader med rucola , epler , sjøgress og bladpersille . 
Det er en variert og unik miks av ingredienser som kler hverandre overraskende bra . 
Men retten trenger flere teksturer . 
Surdeigsbrødet fra Colonialen er akkurat det som skal til , og helt nødvendig for at retten ikke skal bli kjedelig . 
Salaten kunne for øvrig også trengt en saus eller puré , for å koble det hele sammen . 
At salatmiksen passer godt til hvalkjøttet fremstår som tilfeldig , siden den samme salatmiksen også serveres i roastbiffsalaten , og til sjøkrepsene . 
Kalvekjøttet fra Voss er seigt og har en bløt tekstur som gjør at det kjennes for rått . 
Det mangler også smak . 
Retten blir stående , mens jeg heller prøver meg på sjøkrepsene fra Bømlo . 
To av dem mangler klør . 
Jeg knekker halen og klørne av den tredje , og forsøker å lirke det milde kjøttet ut med kniven . 
Det er en vanskelig oppgave uten riktig bestikk . 
Uken etter tråkker jeg opp Nye Sandviksveien en gang til , i håp om en bedre matopplevelse denne gangen . 
Men skuffelsen kommer tidlig . 
Selv om baren er åpen , er ikke kjøkkenet klart . 
– Det nok tar en halvtime før vi kan servere mat , forteller bartenderen . 
Siden menyen ikke kan skrives før kjøkkenet er klart , benytter jeg anledningen til å smake husets lyse , fruktige øl med smak av koriander og sitrust . 
Den er én av over tjue valg på fat . 
Da kjøkkenet endelig er klart , skrives menyen for hånd . 
Bartenderen lager derfor bare én som går på rundgang . 
Det hele tar lang tid , men når maten endelig kommer på bordet , har både blåskjellpastaen og øl-isen , laget av det belgiske surølet kriek , med salte hasselnøtter , gode kvaliteter . 
Uteserveringen på Dr. Wiesener er en perle av en luftlomme , og fungerer som en slags tidskapsel med lyden av Beastie Boys og en bartender i hawaiiskjorte . 
Her koker det i solvarmen , og det er flere gjester som kjøler seg ned med en kald pils . 
Noen av dem har nok kjølt seg ned litt for lenge , og er synlige beruset . 
I løpet av besøket blir jeg ufrivillig vitne til ikke bare én , men to menn som ikke lukker døren inn til do . 
Jeg er glad jeg ikke har med meg barn , og slipper å måtte forklare hvorfor en av gjestene sitter og sover oppetter veggen . 
Dr. Wiesener har flere originale retter på menyen , men leverer ujevn kvalitet servert med uorganisert service . 
Det er ikke spesielt helsebringende for noen . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
God kvalitet – men dårlig organisert Lokalt & lekkert serverer kvalitetssjømat fra et originalt spisekart . 
Men serveringen er unødvendig langtekkelig og treg . 
– Isrosa har laget de fleste iskremene , forteller servitøren som står bak disken inne i Mathallen . 
– Resten av utvalget kommer fra Alm gård . 
I isdisken på Lokalt & lekkert finner du garantert en variant du ikke har smakt før . 
Som saftis med multe og appelsin , plomme- eller brunostis , for å nevne noen av mine nye favoritter . 
Vi nærmer oss slutten på måltidet , og får servert de to eneste dessertene kjøkkenet har igjen . 
Iskrem og en omvendt ostekake , med kjekssmuler på toppen og ostekrem i bunn . 
Iskulene er valgfrie og toppes med både krem og sjokoladesaus , som retten kunne vært foruten . 
Dessertene er smakfulle med sin unike vri , men er de verdt prisene på henholdsvis 109 og 119 kr ? 
Nei . 
Noen av rettene koster litt ekstra på fisketorget , men det er slettes ikke alt som er dyrt . 
Lokalt & lekkert eies av Fjellskål , fiskehandelen og restauranten som har lokale i motsatt ende av Mathallen . 
Fjellskål selger sjømat av høy kvalitet og sjømattallerkenen på Lokalt & lekkert skuffer ikke . 
– Rekene kommer fra Nord-Norge , lokker servitøren i det vi skal bestille . 
– Der er vannet litt kaldere , så det er ganske bra størrelse på dem . 
Som forventet er fatet lesset med enorme krabbeklør og rause mengder kongekrabbe , tilberedt på en måte som respekterer råvarene . 
Blåskjellene er dampet i hvitvin og serveres med en mild saus laget av fløte og sjalottløk . 
Det eneste som bryter smaksharmonien , er at majonesen er byttet ut med en kraftig aioli . 
Den er altfor intens . 
Forretten kaviar symfoni er også nesten finstemt , men har for store biter løk , som tar hele smaken . 
Fokuset på gårdsmat og lokale produsenter kan ikke bli mer uttalt enn ved å innlemme det i selve navnet på restauranten . 
På speketallerkenen er det tre pølsevarianter , laget på hval- , elg- og hjortekjøtt , alle produsert av lokale aktører . 
Det er også osten fra Ostegården , og de smakssterke ostevariantene med ramsløk og brennenesle fra Myrdal Gard . 
Honningen som serveres i et lite miljøvennlig plastbeger , er derimot ikke lokal . 
Selv om det finnes lokale honningprodusenter , som for eksempel Søylands Biegard . 
Det er heller ikke de tre kjekstypene fra Sætres Beste , som smaksmessig kunne ha veket for et godt flatbrød . 
At restauranten mangler det siste skrittet som gjør måltidsopplevelsen gjennomgående vestnorsk , er også utfordringen på drikkemenyen . 
Kaffen produseres av Cola , fremfor et av de lokale brenneriene . 
Og , kanskje det mest overraskende ; sideren er hentet fra Danmark og England , og ikke fra Hardanger . 
Drikkeutvalget er likevel variert og originalt , med flere spennende valg . 
Ferskpresset pærejuice er en av dem . 
Juicen fra Innigo og vannet fra Isbre , er to av de andre . 
Det er blitt seint da vi kommer til desserten . 
Ventingen begynte med det samme vi kom inn døren . 
Fem servitører er i sving bak baren , men ingen tar imot nye gjester . 
Vi står lenge og venter for å få et bord , og først etter 45 minutter får vi bestilt . 
Det er lett å se hvor tiden forsvinner . 
For organiseringen er ekstremt ineffektiv . 
En av servitørene løper av sted med en vinkjøler , men returnerer til baren fordi han ikke vet hvor den skal . 
En av kollegene hans går bort til kjøkkendisken for å sjekke om den varme maten er til hans bord . 
Da det ikke er riktig bestilling , går han tomhendt tilbake , og bryter regel nr. én som servitør : aldri gå med tomme hender . 
Et tredje eksempel er når skalldyrtallerkenen serveres uten tilstrekkelig bestikk , riktig tilbehør og sidetallerken . 
Det gir hele tre ekstrarunder for servitøren . 
Sett bort fra ventetiden , er det hyggelig å sitte på uteserveringen til Lokalt & lekkert . 
Det er rett og slett ganske deilig å føle seg som turist i egen by , til lyden av måkeskrik og gebrokkent engelsk med tysk aksent . 
Enda hyggeligere er det at kvaliteten på råvarene i Mathallen er fantastiske . 
Men skal matopplevelsen være verdt å komme tilbake for , må servicen skjerpes betraktelig . 
Det fjerde hjertet henger i et syltynt fiskesnøre . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Allmuen er fortsatt et kupp 
På Allmuen får du folkelig mat fra hele verden , til priser som gjør at du kan stikke innom så ofte du vil . 
Da Allmuen åpnet i 2017 representerte de noe eget på matscenen i Bergen : 
En musikalsk bar og bistro med en frigjort innstilling til mattradisjoner og en intens urteglede på kjøkkenet . 
Få restauranter har like mange kulturer i gryten som kjøkkenteamet på Allmuen . 
Den korte menyen har en grønn bunnlinje , med vegetarretter som beter , grillbrød og falafel , og uformelle hverdagsklassikere som spekepølser , plukkfisk og fiskesuppe med curry . 
Åpen mat er navnet på den faste menyen , en forundringspakke på minst seks retter . 
Her vet du verken hva du får eller nødvendigvis hvor mye . 
– For man skal jo bli skikkelig mett , sier servitøren mot slutten av måltidet og sjekker om vi har plass til en grillet svinenakke på toppen . 
Sondre Dyrdal er kjøkkensjef på Allmuen . 
Han kommer bærende på to små tallerkener med kremet makrell , sprø chipsbiter , skivede reddiker og raspet pepperrot . 
I ekte Allmuen-stil er retten dynket med hakket kjørvel . 
Dette er typiske sommersmaker som har fått en ny tvist . 
Den klassiske potetsalaten er demontert og gitt en saltere profil ved å fritere potetene . 
Rømmen er plassert rundt fisken i stedet . 
Det er en lett start på en meny spekket med ujålet mat , der maten serveres nøkternt med knappe beskrivelser . 
- Nudelsuppe , nikker servitøren i det rett nummer tre treffer bordet . 
Kanten på skålen er drysset med noe som smaker tang og nederst i den rosa plastbollen , under den klare suppen , ligger et stort mørt stykke oksebryst med rikt fett . 
De pappardelle-liknende nudelbåndene har en egenart som gjør dem til mer enn magefyll , og den nøytrale smaken er fint balansert mellom syrligheten fra grønnsakene , tonnevis av koriander og frisk vårløk . 
Denne bør du spise , og du bør spise den med pinner . 
Det ser servitøren i sidesynet . 
Pinnene kommer flygende inn fra siden halvveis ned i suppen . 
Vinene skjenkes med en setning eller to om hvor de kommer fra og hvordan de smaker . 
Men også her er serveringen nedpå , strippet for viderekomne begreper som skallmaserasjon og spontanfermentering . 
Med mindre du ber om det . 
De tidsriktige pét nat-dråpene , som er navnet på boblende vin uten tilsetninger , serveres med ærlige ord . 
– Jeg har ikke helt bestemt meg for om den er tørr eller søt enda , men den er skikkelig god , sier servitøren om den ferskenfargede vinen fra California som dufter av markjordbær og rabarbra . 
– Denne rødvinen er fra samme produsent som den forrige , forteller hun om kveldens tredje vinanbefaling , som skal passe til en kantarellpizza med mozzarella , parmesan og sjalottløk . 
Flasken fra tyske Martin & Georg 
Fusser kommer med en liten historie . 
Vinmarken pleide nemlig å tilhøre kirken og det er her navnet « Herrgottsacker » kommer fra . 
Den fruktige spätburgunderen har et bittert hint av skogbunn og urter , som kler både soppen og den grillede bunnen med sprø-seige kanter . 
Dette er første gang jeg har fått pizza i en flerretters meny . 
Men den er liten nok til at det ikke blir for mektig , og retten er god nok til at det oppleves som et spennende valg . 
Alt i alt er menyen så sprikende i opprinnelse og stil at mangelen på en rød tråd ender opp med å bli en rød tråd i seg selv . 
Maten matcher dessuten den lovløse sammensetningen av servise også , som strekker seg fra Kardemommeby-krus til japansk dekor , og 90-tallsskåler som enda ikke har rukket å bli retro . 
Det finnes kun en dessert på spisekartet . 
En melkeis med solbær og krokan på solsikkefrø som serveres i en iskald keramikkskål . 
Sammenliknet med desserter jeg har spist her tidligere er denne mindre kreativ og enklere sammensatt . 
Den er også dyrere . 
Men renheten i smakene av frø og bær er briljant i all sin enkelhet . 
Og prisen på 600 kr for seks retter av dette kaliberet er et kupp . 
Allmuen er et varmt sted for folk flest , både når det kommer til lommebok og gane . 
At det også er hyggelig å sitte her og se på bylivet som suser rundt , er en ren bonus . 
Her vil du finne deg til rette enten du er i humør for en matbit alene , eller for full pakke med vennegjengen . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Ny giv på Pastasentralen 
Nye sofaputer og oppmerksomt personale . 
Pasta Sentral feirer 30 år med en ansiktsløftning . 
– Min favoritt sier du ? 
Det må være denne , sier servitøren og peker på retten Cheff Speciale . 
Pastaen med den gusjegrønne sausen er ikke estetisk vakker , men tar igjen med en rik smak av tomater og hvitløk . 
De firkantede ravioliputene har en karakteristisk smak fra melet og er fylt med spinat og mild ricotta . 
Her mangler det kun et lite parmesandryss på toppen som prikken over den italienske i-en . 
Sist jeg besøkte den italienske familierestauranten Pasta Sentral , eller Pastasentralen som mange kaller den , var både restauranten og servicenivået i dårlig forfatning . 
I dag tar det ikke mer enn fem minutter fra jeg krysser dørstokken til jeg sitter i en nytrukket sofa med en følelse av at det har skjedd en endring . 
Lokalet glinser i lyset fra den vedfyrte pizzaovnen og er tydelig velholdt . 
Baren er fint organisert med menyer inndelt etter språk og utstilte varer . 
Servitøren møter oss med et smil og en entusiasme som brer om seg i lokalet , og skaper god stemning i ekte Youssef Mohsen-stil . 
Eieren av Pastasentralen er kjent for sin italienske gjestfrihet . 
Fra et enormt produksjonslokale i kjelleren rulles det ut mengder med hjemmelagde , ferske pastatyper som spagetti , tagliatelle og tortellini . 
Rigatoni er en av mine personlige favoritter . 
Disse pastarørene er tykkere og lenger enn makaroni , og riflet for å romme mye saus . 
I Rigatoni al tonno serveres pastaen med en tomat- og tunfisksaus toppet med bladpersille . 
Pastaen er godt blandet i sausepannen for en jevn fordeling av smakene , men sausen smaker og ser ut som om den har kokt for lite . 
Pastarørene er også myke tvers igjennom i stedet for faste i midten . 
Denne retten kan du godt stå over . 
Det samme kan du gjøre med retten Ravioli Galletto Ruspante , som serveres med en ustemt kombinasjon av kyllingkjøttdeig , paprika og sjampinjong . 
Alle pastarettene kan bestilles som halve porsjoner . 
For å få et bredt bilde av utvalget bestiller jeg totalt fire . 
En av dem er cannelloni , som er ostegratinerte pastarør fylt med kjøtt , dekket av béchamel- og tomatsaus . 
I et forsøk på å dele de to pastarørene mellom meg og min bedre halvdel , får vi et aldri så lite Lady og Landstrykeren-øyeblikk . 
Om ikke veldig romantisk , så i det minste litt komisk . 
Osten henger som en spagettistrimmel mellom oss og strekker seg lenger og lenger jo mer vi forsøker å fikse problemet . 
Cannelloniene lages ferske hver onsdag . 
De er milde på smak og har mye saus til å dyppe stedets karakteristiske hveteboller i . 
Både tomatene , oljene og vinene er importert av restauranten . 
Slik klarer de å holde kostnadene nede , ble jeg fortalt da jeg var innom tidligere i år . 
Servitøren lukter på korken og skjenker vinen til riktig temperatur . 
Rødvinen som dupper i glasset er laget på sangiovesedruen og smaker av friske bær som har vært i kontakt med betong og eik . 
Vinen fra Enio Ottaviani er et godt valg til tomatbaserte pastaretter og gir deg kvalitet for de 400 kronene , selv om det er 2016-årgangen som serveres , ikke 2008 som det står på menyen . 
Dessertene er rimelige og svært enkle . 
Den hjemmelagde tiramisuen har kompakte og saftige lag som klarer seg best uten kremen ved siden av . 
Sjokoladekaken med italiensk vaniljeis lages ikke på huset , men er fyldig og saftig . 
Da Pastasentralen åpnet dørene for første gang hadde de bare seks retter på menyen . 
Siden har de lagt til , og lagt til igjen . 
Aldri trukket fra . 
I dag er menyen på nærmere hundre retter . 
Dette er restaurantens største utfordring . 
Av de fire rettene jeg tester denne kvelden er to veldig gode , en helt grei og den siste relativt dårlig . 
Man kan ikke være best i alt , og det er lett å tenke at en kortere meny vil gi et jevnere resultat . 
Pastasentralen har gjort en del grep og igjen blitt et hyggelig sted for familier og studenter . 
Kvaliteten på maten varierer , men går du for klassiske retter som cannelloni og ravioli , kan du sikre deg god hverdagsmat til en fornuftig sum . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Spennende nabolagskafé 
Møllendal Fetevare er en spennende nabolagskafé og en fetevarebutikk med bra utvalg . 
Men restaurantdelen av konseptet er foreløpig tynt og litt kostbart . 
Det hender at det ramler inn noen gamle kjente under middagene når jeg er ute på oppdrag . 
I kveld er en slik kveld . 
Og stedet jeg er på , er nettopp et slikt sted . 
Møllendal 
Fetevare er et treffpunkt i nabolaget . 
På dagtid står det barnevogner under taket på uteserveringen , mens foreldrene søker ly fra regnet med mandelboller og mørkbrent kaffe . 
Tirsdager er det duket for nabokveld . 
Konseptet er at du enkelt skal kunne ta med deg hjem alt du har spist her . 
Fulle hyller bygger opp intimiteten i rommet med glassvinduer og glødetråder i lampene . 
De jordnære maleriene til Marie Storaas treffer stilen mellom mørkeblått og betonggrått . 
Det er omtrent ett år siden jeg anmeldte Møllendal Fetevare sist . 
Siden da har kafeen og fetevarebutikken strukket åpningstidene til kl. 23 , og utvidet konseptet til å være en restaurant . 
Det er derfor kveldsserveringen og restaurantdelen jeg er spesielt interessert i denne gangen . 
På Facebook har jeg sett bilder av menyer med ovnsbakte kamskjell og caprese , og spennende retter som tartiflette og andepaté . 
I dag består kveldsmenyen av snacks , et ost- og skinkefat som de kaller « kveldsfjøla » og fem « fetevarepizza » . 
- Det pleier å være ganske stille her på fredagene , forteller servitøren når hun kommer for å ta bestillingen . 
- Tirsdag til torsdag er det mer trøkk . 
Kveldsfjøla strekker seg fra den ene enden av bordet til den andre , og er så rik at surdeigsbrødet må få sitt eget fat . 
Her får du litt av alt du kan ønske deg til et glass vin . 
Noen milde oliven og en skål salte mandler . 
Bakte padron-paprikaer og blåmuggosten Kraftkar fra Tingvoll . 
Den halvfaste rødkittosten Pan fra Stavanger Ysteri er moden og rund . 
Det er også den milde camemberten fra Ostegården . 
Osten har fått plass mellom spekekjøttet fra Metervare og Slegge fra Ask , en salami med pepperkorn , økologisk svinekjøtt , chili og paprika . 
Utvalget er i stor grad lokalt , og smakfullt og elegant satt sammen med originale tilbehør som druehonning . 
Men 495 kr for en planke er dyrt , selv når du får kvalitet for pengene . 
Pizzavariantene har fått navn etter forskjellige farger . 
Blå er en søt pizzatype med en balansert blanding av tomatsaus , blåmuggost og løvetannsirup . 
Rød har fått navnet sitt fra tomatsausen i bunn som er toppet med kokt Stavangerskinke og artisjokkhjerter . 
På Ildrød møter vi Sleggesalamien igjen , denne gangen forsterket med sterk saus og lett-bitre padrons også . 
Pizzaen har mye smak men er ikke sterk . 
De to siste variantene , Hvit og Hvit Vegetar , er laget med crème fraîche . 
De tre variantene jeg har smakt er gode på hver sin måte , men kan ikke konkurrere med pizzaer du får på fullverdige pizzarestauranter . 
Bunnen er syltynne og minner litt om store tortillaer på måten de blir brent i skorpene uten å bli helt sprø på undersiden . 
Smaksmessig tar ikke bunnen mye plass , men lar heller fyllet skinne . 
Det er nok derfor de kalles fetevarepizza . 
Portugisiske Terras do Minho er den rimeligste av tre hvitviner på menyen . 
Til glede for både deg og sluttsummen har den en syrlighet som passer bedre sammen med ostene enn den dyrere vinen Edi Kante Sauvignon fra Friuli-Venezia Guilia . 
Den anbefalte naturvinen SP68 har en fyldig smak av moreller og en frukttyngde som egner seg både til pizza og kos . 
Vinkartet på Møllendal 
Fetevare er veldig kort , men daglig leder forteller at de allerede er i gang med å sette sammen en lengre liste . 
Av to desserter på menyen har de bare én i kveld . 
Sjokoladekaken med hvit sjokolade i bunn er den samme som serveres på dagtid . 
På kveldstid får den følge av deilig salt karamell og en syrnet fløtesaus med sitron . 
Da koster den 40 kr mer . 
Med kun spekemat og pizza på menyen er utvalget på Møllendal Fetevare kortere på kveldstid enn på dagtid . 
Som restaurant kommer de derfor til kort . 
Men som kafé og fetevare er dette et av mine personlige favorittsteder . 
Det absolutt verdt et besøk . 
Om så bare for et glass vin og noen fantastiske oster . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Rocker opp hamburgerne 
Store porsjoner og kreativ burgermeny . 
Inside Fløien er et deilig sted å være sulten . 
– Du kan få noen løkringer på samme fatet , sier bartenderen mens hun slår inn bestillingen på kassen . 
– For porsjonene er ganske store . 
Hun redder meg i siste liten fra å bestille altfor mye mat . 
Det ville ikke vært første gangen . 
Inside er ikke en restaurant , men en bar som vier sin oppmerksomhet til rock , metal og solide burgere . 
Som forventet på en bar , er lokalet mørkt . 
Veggene er grå . 
Bandplakater med hårete musikere er mikset inn mellom svarte vinduskarmer og stedets egen « wall of fame » . 
Her henger spor fra helter som Smashing Pumpkins , Queens of the Stone Age og Jimi Hendrix . 
Som om det var en hyllest til punketradisjonen , har sofaen store hull . 
Menyene er halvveis revet i to . 
Inside har to avdelinger i Bergen , en i Stavanger og en på Voss . 
I Bergen er Fløien den mest restaurantaktige av dem . 
Her har hamburgerne fått musikalske navn som Orgasmatron , oppkalt etter albumet til Motörhead fra 1986 , og Stargazer , låten til det britiske heavy metal-bandet Rainbow . 
– Enhjørning er min favoritt , forteller en av bartenderne om burgeren som er inspirert av bandet DumDum Boys . 
Det er en mild og søt hamburger , med akasiehonning og mangodressing i bunn , som dekker en agurk med god knas . 
Toppen av kjøttpucken er smurt inn med brie med hele pepperkorn . 
Over den ligger tynne skinkeskiver . 
Det er mye kjøtt på akkurat denne burgeren , men Inside har et også stort utvalg av veganske- og vegetariske alternativ . 
Hver lørdag er « grønn lørdag » på Fløien-avdelingen med rabatter på vegetarmat . 
Fyllaburgeren er resultatet av en fyllesyk kokk på kjøkkenet . 
Ifølge menyen er dette favoritten til gitarist og vokalist Vidar Busk . 
Det er en mann med god smak , og fyllaburgeren er en ny favoritt hos meg også . 
Den bygger seg gradvis opp som en gitarsolo , fra den friske chilidressingen og mangoen i bunn , til en fylt minipaprika med kremost som ruver på toppen . 
Jalapeñoen røsker i tungen , men gir fremdeles plass til husets egne røykfylte BBQ-saus og kjøttet . 
Her er det mye smak . 
To av hamburgerne på menyen , Mississippi Queen og Stormy May Day , er nye . 
Sistnevnte har en puré av grillet paprika i topplokket , og en tykk parmesan- og timiansaus i bunnen . 
Det er disse sausene som gir Stormy May Day sin spesielle karakter . 
Er du på jakt etter en variert burger som ikke får svetten til å renne , er denne et spennende alternativ . 
Den har sin egen vri , men fremdeles med klassiske smaker av cheddar og sprø bacon . 
De 23 burgertypene serveres som 120 , 170 eller 240 gram . 
Men det finnes også muligheter for deg som vil ha enda mer . 
Holy Diver veier symbolske 666 gram , og Suicide Solution , ifølge rockebaren Norges største burger , 1,8 kilo . 
Er du gal nok til å spise hele på under en time , får du den gratis . 
En morsom gimmick med et snev av seriøsitet i navnet , for dette er alvorlig mye mat . 
Burgerne serveres i tillegg med frisk , nykuttet salat , og potetbåter drysset med salt og pepper . 
De lette brødene er bakt etter egen oppskrift . 
Løkringene til Inside er knasende sprø med en salt smak av spisskummen . 
De passer nydelig sammen med både den sterke chilidressingen og den søte honning- og sennepssausen . 
To av tretten sausvalg på menyen . 
Inside har ikke drikkemeny , men det meste er synlig bak baren . 
Bartenderen anbefaler godt fra ølutvalget , og det er merkbart at kunnskapen sitter . 
Personlig er hun størst tilhenger av surøl , men forteller også levende om andre alternativ , som ølet med sitrongress fra Nøgne Ø og Elvis Juice fra BrewDog . 
Ølet serveres omtenksomt med riktige glass , mens sangiovesen i papp må nøye seg med romtemperatur . 
Til hamburgeren går jeg for en klassiker : 
En iskald Cola på glassflaske . 
Ketchupen er kjøpt ferdig laget og det ligger brukte servietter på gulvet . 
Fyllaburgeren er det beste jeg har spist hele uken , men selv om maten i seg selv står til fem hjerter , ender helhetsinntrykket på fire . 
Inside Fløien har fremdeles litt å gå på når det kommer til atmosfære , menyer og vin , men hamburgerne fortjener stående applaus . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Lite begeistrer på Bergtatt 
Bergtatt serverer overkokt pasta til rå pris . 
Pizzaen er god , men ikke grunn nok til å ta turen alene . 
Sist jeg var på Bergtatt , var besøket skuffende . 
Nå kan det se ut som om ting har har endret seg . 
På Facebook får restauranten på Magic Hotel Solheimsviken fem av fem stjerner , basert på anmeldelser fra over 120 gjester . 
Det er høyere enn flere av de beste restaurantene i Bergen . 
Det er mer enn både Colonialen Restaurant og Bare Vestland . 
Det virker lovende . 
Det er ikke usannsynlig at det er utsikten som er grunnen til den svimlende høye poengsummen . 
For synet av Bergen i skumringen fra takterrassen er helt vidunderlig . 
Utsikten bergtar , som navnet lover . 
Terrassen er møblert med knallblå sofaer som viderefører den fargespreke , livlige stilen fra resten av hotellet . 
Dette er en fin plass for solskinnsdager . 
Også innendørs er kulissene hyggelige . 
Stolene er komfortabelt dype , kledd i mørkeblå velur . 
Baren står som et iøynefallende monument lyssatt i rødt , mens serveringen sirkler rundt . 
– Kan jeg finne dere noe å drikke , spør en av servitørene samtidig som hun kommer med menyene . 
Baren har ingen egne signaturdrinker , men hun kan anbefale å starte med en Aperol Spritz eller en leskende Moscow mule . 
Til husets speketallerken anbefaler hun vanligvis et glass Trebbiano fra Abruzzo-området . 
– Men den er jeg tom for i dag . 
Kanskje en Chablis i stedet , spør hun . 
Glasset skjenkes bak baren før hun tar det med bort til bordet . 
Vinen fra Jean Deligny har en frisk duft av sjø og sitrus , og mandler i ettersmaken . 
Den er et greit valg . 
Spekefatet med ost er et av byens billigere antipastifat . 
Retten koster kun 210 kroner , men du får lite for pengene . 
Trefjølen inneholder tre skiver parmaskinke , fem ruccolablader , et par cherrytomater og tre oster : 
Brie , parmesan og gorgonzola . 
Servitøren vet ikke hvor ostene kommer fra . 
Kjøkkenet var heller ikke helt sikker , forteller hun . 
– Men brien er i hvertfall fransk og parmesanen kommer fra Italia , forteller hun om de tempererte ostene . 
Parmesanen er knusktørr og foccaciaen for fuktig . 
Litt olje ville i det minste knyttet dem sammen . 
Dagens sjømatrett er en klassiker på italienske restauranter i Norge . 
Linguine med scampi , tomat , hvitløk og chili koster 259 kr på Bergtatt . 
Samme rett på italienske Villani koster 198 kr . 
På Pasta Sentral koster en lignende variant 145 kr . 
Forskjellen på 61 og 114 kroner er ikke retten verdt . 
Pastaen er overkokt og myk , og like slapp som ruccolabladene på toppen . 
Scampiene smaker flatt . 
Kvaliteten er under pari , og det gjelder lammeskanken også . 
For selv om kjøttet er mørt med mye smak , har den kompakte potetmosen for mye hvitløk . 
Gulrøttene smaker som om de er stekt i blåmuggost . 
Det er ikke en god kombinasjon . 
Pizza eller hamburger er bedre valg på Bergtatt . 
Pizzaen med fire oster har en tynn bunn og slanke sprø skorper som du fint kan spise uten å være redd for å bli for mett . 
Hamburgeren er solid , tykk og saftig , med toastet brioche . 
Sist jeg besøkte Bergtatt hadde de ikke fått kaffemaskinen . 
Denne gangen er kaffemaskinen i ustand . 
Servitøren må dermed ty til espressomaskinen i stedet . 
Den har hun aldri brukt før . 
– Bare gi meg et øyeblikk , sier hun og henter en medhjelper fra kjøkkenet . 
Det kommer til slutt en kruttsterk kopp . 
Varm eplekake er noe av det enkleste og beste man kan servere . 
Noen egg , epler , bakepulver og hvetemel , sukker og smør . 
Voilà , en rykende fersk kjærlighetserklæring . 
Bergtatt kjøper vanligvis eplekaken sin ferdig laget , men i dag har de hverken eplekake eller hvit sjokoladefondant , selv om vi er kveldens to første gjester . 
Det blir en vaniljerik crème brûlée og en mørk fondant i stedet . 
Det virker ikke som Bergtatt har ambisjoner om å være mer enn et sted der hotellgjestene kan stille sulten . 
Det klarer de til dels . 
Men bor du ikke på hotellet , er det ingen grunn til å stikke innom . 
Det vokser stadig frem spennende kvalitetsspisesteder i bydelene i Bergen . 
Bergtatt er ikke et av dem . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Et sted for ost og vin Dråpen vinbar serverer kvalitetsviner i en ufarlig atmosfære . 
Her får du noe godt i glasset og kvalitetsoster på tungen . 
Men du får bedre pizza andre steder . 
Lokalet til Dråpen er hjemmekoselig , men utdatert . 
Det minner like mye om en 90-talls kjellerleilighet som en vinbar . 
Rommet er dekorert med store lysekroner , trepanel og mørke ungkars-skinnsofaer . 
Her har Dråpen vinsmakinger flere ganger i måneden . 
Baren er smekkfull når vi kommer innom , og denne gangen er det viner fra Veneto som slurpes , testes , smakes og analyseres . 
Neste gang er det den italienske produsenten Fontanafredda som står for tur . 
Krittavlen på veggen inviterer til å prøve deres Langhe Nebbiolo . 
Det er vinen som er hovedattraksjonen på Dråpen , men de serverer også mat . 
Som konkurrenten Pergola i Skostredet frister de med enkle pizzaer , ost og spekemat på fat . 
Men selve menyene frister ikke . 
De er dekket med flekker og skitt fra tidligere måltid . 
Ostefatene kommer i flere størrelser . 
På den største varianten serveres fem klassiske oster , som Brie de Meaux , laget på upasteurisert kumelk . 
At melken ikke er pasteurisert betyr at osten beholder sine særegne bakterier , ettersom melken ikke varmes opp . 
Smaksmessig er Brie de Meaux fyldigere og mindre bitter enn hva jeg forbinder med normal brie . 
Dette er en deilig start på osterekken , som svinger innom en italiensk parmesan , før vi fortsetter på franske veier med en askedekket chèvre kalt Valençay . 
Denne geitosten er bløt og saftig , og lav på syre . 
Kumelksosten Brillat-Savarin er om mulig enda saftigere enn chèvren , med en ettersmak av salte mandler og en munnfølelse av rennende fløte . 
Disse ostene er en øvelse i selvkontroll , og det er rett og slett umulig ikke å gafle dem i seg . 
Siden alle fem er milde typer , er det ikke behov for mer søtt på fatet . 
Honningen og aprikos- og ferskensyltetøyet kan med fordel byttes ut med alternativ med mer sting . 
Det hadde også vært godt med et brød med mer karakter . 
Den fordhåndsoppskjærte hotelloffen er toastet og krydret med olivenolje og pepper , men tilfører ikke noe eget . 
– Denne trenger littegranne lufting , forteller servitøren i det hun snur en flaske La Petite Chapelle 2012 fra Hermitage i Nord-Rhône på hodet over i karaffelen . 
– Jeg skjenker bare oppi halve glass til dere , så får den litt ekstra luft der også , sier hun , og ber oss om å snurre litt på glasset for å åpne opp aromastoffene . 
Vinen fra Paul Jaboulet Ainé er en av hennes personlige anbefalinger , og hun snakker om den som om en ny kjæreste . 
Personlig synes jeg vinen dufter så godt at jeg kunne brukt den som parfyme . 
Med nesen i glasset dukker det opp bilder av skogbunn , lakris og mørke bær . 
Den har en markant bitterhet bak frukten som gradvis mykes opp utover kvelden , mens musikken schizofrent endrer karakter fra emosjonelle kjærlighetserklæringer til russetreff . 
Pizzabunnene produseres eksternt . 
Det er vanlig for flere serveringssteder med begrenset plass . 
Bunnene er tynne og sprø med god knas i skorpene og en jevn , god kvalitet . 
Men kvaliteten på toppingen er mer ujevn . 
Den ene pizzaen , som for øvrig er en annen enn den jeg bestilte , har hermetiske svarte oliven og artisjokkhjerter . 
De er intenst syrlige , og kunne smaksmessig ha vært hva som helst . 
Det drar pizzaen ned . 
Varianten med fire oster viser nok en gang frem fantastiske oster , med varierte smaker fra ren ricotta til salt , norsk blåmuggost . 
Personalet vet at ikke alle pizzaene holder mål , for når jeg spør om varianten med fenalår og gorgonzola er god er svaret tydelig . 
– Nei . 
Den er egentlig bare for turistene . 
– Jeg verdsetter ærligheten , men er ikke retten god bør den heller ikke stå på menyen . 
Du går ikke på Dråpen for å være hipp og kul , eller for å få byens beste middag . 
Du går hit fordi Dråpen har kvalitetsvin til en grei pris . 
Her kan du gjøre noen gode kjøp . 
Enkelte av vinene er priset 85 kr lavere enn andre steder i byen , og på lunsjtilbudet på lørdagene betaler du knapt for annet enn flasken med musserende . 
Dette kan være et greit sted å lade opp til Oste-VM i Bergen , men Dråpen har fremdeles litt å gå på før glasset er fullt . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
For fort i svingene 
Il Forno lover « alt du forventer av en italiensk restaurant » . 
Nå ja . 
Veggene er betonggrå . 
Gulvet også . 
Il Forno , « ovnen » på italiensk , er moderne , hverdagslig og stilrent , på grensen til tomt . 
Bak benken med de hvite flisene , gløder en steinovn med nærmere 350 grader . 
Il Forno spesialiserer seg på retter fra denne , som lasagne , pizza og calzone med forskjellig fyll . 
– Sjømatpastaene er også veldig gode , forteller servitøren og peker ned på menyarket . 
– Og denne . 
Spaghetti med gorgonzola , italiensk skinke og sjampinjong . 
Lenger oppe på menyen står en av mine absolutte livretter , forretten Prosciutto e melone , skinke og melon på norsk . 
For meg er dette en av de ultimate italienske rettene , fordi den er så ren . 
Retten består kun av to ingredienser som utfyller hverandre på smak , med søt frukt mot salt kjøtt , og på tekstur , med bløtt mot tørt . 
Om den er god eller dårlig , hviler egentlig kun på råvarekvaliteten og hvordan retten legges opp . 
Med kun to ingredienser er det ikke mulig å skjule noe . 
Retten fra Il Forno er dessverre ikke en av dem jeg kommer til å huske . 
Honningmelonen serveres i store båter med skallet på , noe som gjør dem upraktiske å spise . 
Skallet har også skader som visuelt drar ned . 
Og ekstra ingredienser som ruccola , parmesan og sorte oliven dekker over smaken av melon og skinke . 
Spekekjøttet har i utgangspunktet en deilig smak , men er industrielt kuttet i for tykke skiver , og kommer ferdigpakket i plast . 
Det gir ikke den beste konsistensen . 
En av rettene som overrasker i positiv forstand er Chitarrini nero al granchio . 
En spaghettiformet pasta med egg typisk for Abruzzo-området . 
Ordet nero betyr svart og viser til at pastaen er farget med blekksprutblekk , før den blandes sammen med krabbekjøtt , olje , hvitløk , tomater og chili , for en sterk og smakfull finish . 
Kokken surrer pastaen sammen med en pinsett og løfter den over i skålen , som dekoreres med urter og krydder langs kanten , og en sitronbåt for syrlighet . 
Dette er en original rett med god spenst , som er fint lagt opp . 
Veneto er et av områdene i Italia jeg har besøkt flest ganger . 
Her kan du knapt ferdes uten å legge merke til et Masi-skilt langs vinmarkene . 
Vinprodusenten er dominerende i området , og det er de også på Il Forno . 
Både husets hvite , røde og rosé produseres av Masi . 
Drikkekartet har få produsenter , og er skuffende for en vinelsker . 
Det finnes bare én hvitvin å bestille på glass , og kun to rødviner hvis du ikke vil gå for en flaske . 
Ølutvalget er også begrenset , og kun et av alternativene er italiensk . 
Den oversiktlige restauranten tar i overkant av 40 gjester . 
I løpet av minutter går lokalet fra å være tilnærmet tomt til å koke med familier og par på jakt etter et godt ettermiddagsmåltid . 
Kokken , som allerede jobber på spreng alene på kjøkkenet , øker tempoet så godt han kan . 
Servitøren , som også har jobbet alene til nå , får bistand fra søsterrestauranten . 
Inn flyr to servitører med MM Café & Bar-logo på brystlommen , som redder kvelden fra den hektiske stemningen som bygger seg opp . 
Kanskje er det det høye tempoet som gjør at pizzabunnen ikke er helt gjennomstekt . 
Skorpene har fin smak og konsistens fra finmalt durumhvete , men bunnen er for bløt i midten . 
Enkelte av pepperonibitene er for store og tykke , og midt i blant dem ligger det plutselig en skinkebit som antyder at det har gått litt for fort . 
Det er flere gode grunner til at tiramisu er en gjenganger på italienske restauranter . 
Med en perfekt balanse mellom søtt sukker , bitter espresso og sjokolade , er en god tiramisu uimotståelig . 
Men varianten til Il Forno mangler spenn i smakene , og er en tam avslutning på måltidet , uten tilstrekkelig fylde fra mascarponen og de andre ingrediensene . 
Skålen med mangosorbet er ingen hit , med en kunstig smak og uinspirert pynt av jordbær og blåbær . 
Sammenligner man kvalitet og pris med andre italienske restauranter i Bergen , har Il Forno dyrere hovedretter og mindre sjarm . 
Restauranten har litt å gå på før de kan innfri slagordet « alt du forventer av en italiensk restaurant » . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
En kafé for alt Café Norge har eget bakeri og serverer frokost , lunsj og middag . 
Dette stedet passer når som helst på dagen , så sant du er villig til å bla opp . 
Siden Hotel Norge gjenoppsto i sommer , har jeg skrevet både om den eksklusive restauranten i andre etasje , Nova , og frokostbuffeten til hotellet . 
I dag er det husets mer uformelle kafé som står for tur . 
Café Norge ligger rett innenfor hovedinngangen til hotellet . 
Interiøret er skandinavisk stramt og fargerikt med en spenstig art deco-liknende stil . 
Store blomster og hvite franske kjøkkenfliser gjør kafeen lys og innbydende . 
Servitørene er kledelig uniformert i bluser med sort sløyfe i halsen . 
Menyen gjenspeiler en global mattrend der restaurantene endrer seg i takt med behovet vårt for sunnere mat , sunnere drikke og et sunnere miljø . 
Café Norge har rødbet- og ingefærshots på menyen , sunne fruktteer og ferskpressede juicer . 
Menyen har en egen rubrikk med vegetarretter og hovedvekt på sjømat , som kongekrabbe , hummer og fisk . 
Utvalget knytes sammen av en asiatisk-nordisk profil typisk for matfar Ørjan Johannessen . 
Som matfaglig rådgiver for hotellet er han sterkt involvert i utviklingen av både Nova og Café Norge . 
– Se her , sier servitøren . 
– Jeg ba kokken dele alt i to . 
Hun setter et fat på bordet med tre snacks-typer : 
En klippfiskbolle med potet , hvitløk og safran . 
En saftig slider , og en steambolle med svinenakke og kinesisk hoisinsaus . 
Å smake alle de tre rettene på denne måten , er en spennende start på kvelden , selv om ikke alle er like interessante . 
Steambunen har søt deig og mye sødme fra sausen , noe som gjør sødmen for dominerende for min smak . 
Men miniburgeren er herlig . 
Den har rik smak fra kjøttet og serveres med en kreativ thaislaw , en lett coleslawerstatning laget med frisk lime . 
Det er bare den høye prisen på 75 kr. pr. stykk som holder meg igjen fra å bestille flere . 
Klippfiskbollene er et bedre kjøp . 
Snacks- og smårettene egner seg bra som tilbehør til noe godt i glasset . 
Og på fremsiden av menyen har kafeen en egen liste med cocktails de anbefaler før maten . 
North sea er en frisk drink med lime og eplejuice laget med whisky . 
Den begynner silkemykt og forsiktig , før den røffer seg til som når uværet setter inn i havgapet . 
Lokket av eggehvite har bobler som likner når bølgene bryter . 
I dette glasset er det den røykte ettersmaken fra Lagavulin 16 som drar tankene til Asia . 
Til lukten av mat tilberedt over åpen ild , gatelangs i New Delhi . 
Det er tydelig at Café Norge tar service på alvor . 
Åtte servitører er i sving på ettermiddagen . 
På dagtid er de fem . 
Den personlige servicen er presis , vennlig og følger oppmerksomt opp ved bordene . 
Men den systematiske servicen har rom for forbedring . 
Servitørene mangler kontroll over hvilke bord som er bestilt , og overser søppel som ligger i vinduskarmen . 
Dette ligger fremdeles på samme sted under lunsj dagen etter . 
Ceviche på kveite er en av smårettene som frister til gjentakelse . 
Fiskebitene er blandet med lime , rødløk og mais , og smakt til med chili , koriander og avokadokrem . 
Også denne retten har en asiatisk tvist : 
Den serveres med spisepinner . 
Som signalisert på menyen er ikke retten spesielt stor , men den tar igjen med en harmonisk smak og avrundet syrlighet . 
Denne kan man fint dele som forrett på date . 
Hovedretten av kalv får meg til å glemme både tid og sted . 
Entrecôtestykket fra mellom ribbena har mye fett og mye smak . 
Teksturen på det rosa kjøttet lettyggelig og saftig . 
Det eneste som mangler mellom den syndige pastinakkpureen og brokkolinibukettene , er mer av den intense sausen , laget på oksekraft , kapers , hvitløk og purre . 
Den grillede klippfisken er en velsmakende og forenklet bacalao , med lite saus og lite olje . 
Café Norge egner seg til påfallende mye . 
Lokalet er smart innredet i forskjellige soner , tilpasset ulike konstellasjoner av gjester . 
Vindusrekken egner seg spesielt godt til lunsj med kollegaer , og båsene innenfor baren er brede nok til vennegjengen . 
Planlegger du å ta med kjæresten ut , kan det være fint med litt privatliv i sofaen innerst ved vinskapet . 
Uansett anledning kan du være trygg på at du får en interessant og allsidig meny . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Litt irsk pub , litt amerikansk diner 
Du får både burger og pai . 
Men Murphy ’ s Diner er bedre på service enn mat . 
Gaffelen sklir igjennom det bakte topplokket av moste poteter og ned i grunnmuren av biter med lammekjøtt , stangselleri , gulrøtter og erter . 
Det ryker godt av keramikkbollen , som servitøren omtenksomt har varslet er brennheit . 
Sheperd " 's " pie er restemat på sitt beste . 
Tradisjonelt var det her man brukte opp det som var igjen av søndagssteiken . 
Varianten på Murphy ’ s er laget med nakkekjøtt som har mye smak . 
Men dessverre er det altfor lite kjøtt sammenliknet med andelen grønnsaker og poteter . 
Retten er også veldig bløt i bunnen . 
En fastere struktur ville knyttet ingrediensene mer sammen og gitt et bedre resultat . 
Likevel , dette er god kvalitet for 90 kroner . 
Gryten varmer inn til margen på en våt høstdag . 
Murphy ’ s Diner ligger i Hollendergaten , og er en krysning mellom en sportsbar , en amerikansk diner og en irsk pub . 
Veggene er brune og skinnsofaene mørkegrønne . 
Det henger fem skjermer på veggene i den relativt lille spisesalen , slik at fotballkampene skal synes fra alle vinkler . 
« Born to be wild » strømmer hakkende ut av høyttalerne , og brettspillene står klare på hyllen . 
Stilen på Murphy ’ s Diner er uformell , varm og inviterende . 
Og det er servicen også . 
– Kan jeg finne noe mens du venter , spør bartenderen i det hun kommer bort med menyen . 
Siden jeg er veldig glad i både løkringer og Johnny Cash , blir første valg fra menyen nærmest obligatorisk . 
Snacksvarianten Rings of fire er ikke bare en referanse til låten som beskriver kjærligheten mellom Cash og konen June Carter , men det er også navnet på de knasende sprø løkringene som serveres med sterk chilidressing . 
Smaken på dressingen avslører at den mest sannsynlig er laget med sriracha , en chilisaus som også finnes i sausekurven på bordet . 
Den gir et godt sting i smaken , en deilig motvekt til ølet med samme navn som spisestedet . 
Murphy ’ s Irish 
Red er oppkalt etter bryggerigrunnleggeren James J. Murphy , og har en søt , karamellaktig ettersmak . 
Baren byr på gode ølvalg for både Guinness-drikkere og IPA-elskere , og alle oss midt imellom . 
Stoltheten til Murphy ’ s er tilsynelatende de hjemmelagde hamburgerne som er fremhevet på menyen . 
Topplokket på burgerbrødet er sprøtt med en forsiktig smak av urter , og det er solid nok for de tunge hjemmelagde kjøttpuckene . 
Alle burgervariantene serveres med friterte strimler av potet , søtpotet , eller stekte potetbåter til . 
Murphy ’ s Special har frisk salat , jalapeño , smeltet blåmuggost og sprø bacon i topp . 
Her har kjøkkenet brukt en mild ost , som gir en rund og behagelig smak uten å ta for stor plass . 
Saftigheten i burgeren er nærmest stekt bort , men det er likevel burger du bør bestille hvis du skal se kamp her en kveld . 
De ostegratinerte nachoene bør du styre unna . 
Maischipsen er enormt salt og kjøttdeigen har verken saus eller smak . 
Denne retten er en kjedelig affære . 
– Her har dere et glass med isbiter også . 
I tilfelle dere vil ha litt kaldere vann . 
Bartenderen er jevnlig borte for å sjekke hvordan det går , og hun ser tidlig at det smale bordet vi sitter ved er for lite . 
– Skal jeg klargjøre et som er litt større for dere ? 
Servicen er jevnt over svært bra , og minner mer om serveringen man forventer på restaurant enn på bar . 
Hun kommer blant annet med en skål med våtservietter før maten . 
Dessertene lever ikke opp til gjestfriheten på Murphy ’ s Diner . 
Begge kakene er kjøpt ferdig og tines opp etter behov . 
Eplekaken har fått en tur i ovnen , men er likevel iskald i midten . 
Kantene er tørre og kombinasjonen med sjokoladeis er ikke spesielt god . 
Eplekaken serveres med det samme garnityret som brownien , på en eng av rå epleskiver dekket med sjokoladesaus . 
Brownien er det beste valget hvis du er innom og er fysen på noe søtt . 
Denne er saftig og varm , dekket med karamell og pekannøtter . 
Med nye shuffleboards inviterer Murphy ’ s Diner til lek og moro . 
Men bordene tar mye plass i restauranten og ender opp med spise mye av gulvplassen . 
Her er det både lunt og varmt , men maten kan bli enda bedre . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Trøstende deilig på Colonialen 44 Bergen har mistet en av sine beste restauranter . 
Det er trist for byen , men gode nyheter for deg og meg . 
Kortere menyer og energisk service er stikkord for nylanseringen av Colonialens restaurant i Kong Oscars gate . 
Endringen til Colonialen 44 er markert med mørkere vegger og høyere musikk . 
Nyinnflyttede gardiner og en skog av grønne planter gjør det stilrene restaurantlokalet lunere . 
Gulvteppene er røsket ut til fordel for røffe betongflater . 
– Du skal ikke trenge å kjøpe ny kjole og gå til frisøren for å komme hit , sier han som serverer oss , mens han skjenker vann i glassene . 
Colonialen 44 har en 4-retters meny med en fast pris på 550 kroner . 
Menyen skiftes annenhver mandag , og er altså ikke bare kortere og billigere enn før , men også mer levende og dynamisk . 
Restaurantens første meny ble sjenerøst feiret med norsk angus-wagyu-kjøtt som hovedrett . 
Når champagnerusen har lagt seg , er kjøttet byttet ut med hjort fra Sunnfjord . 
Men det er ikke bare varmrettene som oser av overflod . 
Selv brødserveringen oppleves som rik , med ni ulike smakskombinasjoner . 
Varmt surdeigsbrød på emmer , selvbakt rugbrød og røkt knekkebrød serveres med luftig olivensmør , en miks av rømme og sild , og ferskost av kefir med løpstikke . 
Lettbrent kveite fra Hjelmeland klipper snoren på menyen . 
Også denne retten er raus , men har for mye fisk og for lite tilbehør . 
Det er likevel en delikat start , med syrlige , friske eplekuler mot sødme fra jordskokk og blåskjell . 
I tråd med navnet til restauranten , har drikkekartet 44 anbefalinger . 
Kategoriene har gøyale kulturreferanser som « Larry White » , « Michael Bubbles » og « Cider day night live » . 
Utvalget er trendy og mer flytende enn fast . 
– Julian Haart har vi for eksempel bare fått et lite parti av , forteller servitøren om vinen Schubertslay Riesling Kabinett fra Moseldalen . 
Den naturlige oransjevinen Cuvee Marguerite fra Matassa er en vin i vinden , laget av sørafrikaneren Tom Lubbe . 
I tillegg til den fremhevede listen , har restauranten en klassisk vinkjeller med over 800 viner . 
Colonialen 44 oser av vinkunnskap , og deler gjerne . 
For kort tid siden fikk kjøkkenet inn en hel hjort . 
Det er denne som har fått nytt liv som hovedrett , med kjøkkensjef Andreas Ansok sin signatur . 
Som flere tidligere kjøttretter på Colonialen Restaurant , serveres kjøttet som to varianter , med et stykke rent lårkjøtt og hjemmelaget pølse . 
Tilbehøret er en høstlig blanding av shitakesopp , perlebygg og løk , som løftes av en saftig rødvin- og stikkelsbærsjy . 
Porsjonen serveres med saltbakte , syltede og konfiterte rotgrønnsaker på siden . 
Sammensetningen og delerettene er elegant presentert , men kjøttstykket er skuffende seigt . 
Min favorittrett står ikke på den faste menyen , men er et av tre tilvalg under fanen « Lyst på mer ? » . 
Dumplingen med kongekrabbe serveres med kinakål , fermentert hjertesalat , løk og sitrus , og har en syrlighet som leker godt med fylden i sjømaten . 
Retten anbefales med aligoté-druer , som i utgangspunktet er lite aromatiske , men som treffer blink på den karamelliserte sitronen . 
Det gikk et lite støkk i meg da jeg fikk vite at Colonialen Restaurant skulle legges ned . 
Avdelingen har vært en pådriver i toppsjiktet for fine dining , og har spilt en avgjørende rolle i utviklingen av matbyen Bergen . 
At Colonialen nå legger om driften , betyr mindre konkurranse for andre fine dining-aktører i byen . 
Det gjør byen fattigere . 
På den andre siden betyr omleggingen gode nyheter . 
For selv om det er interessant å utforske yttergrensene av luksuriøs mat og korrekt service , er det ikke alltid oppskriften på en morsom kveld . 
Kortere menyer og rimeligere mat gjør gode matopplevelser mer tilgjengelig for deg og meg . 
Og klarer Colonialen 44 å kombinere gamle servicekunster med sitt nye konsept , sitter de på gull . 
I dag famler serveringen med å finne sin nye form i en mer hektisk restaurant , men det merkes knapt med hodet i en bolle med karamellisert gresskar og tonkabønne-is . 
Colonialen 44 er et godt sted å være . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Buffeen for deg som ikke liker buffé Restaurant XVI hever standarden med gode råvarer og et spennende utvalg i deres søndagsbuffé . 
– Velkommen . 
Har dere bestilt bord til familiebuffeen , spør servitøren . 
De kaller det Sunday Roast , men familiebuffé er faktisk et enda hyggeligere ord . 
Det sier noe om hensikten med måltidet . 
Jeg er selv fra en stor familie , og vet hvor vanskelig det er å samle alle på ett sted . 
I dag er det bare jeg og min mann som spiser sammen . 
På nabobordet er det en familie på 12 , med besteforeldre , barn og barnebarn . 
Restauranten er fleksibel nok til å takle begge familietypene . 
Stor nok til at småbarn kan løpe mellom stolene . 
Matutvalget bredt nok til både barn og voksne . 
Buffeen kan deles opp i fire trinn : 
Sjømat og salater , varmretter , ost og spekemat og søtsaker . 
Men ingen av rettene er markert med skilt , så det er vanskelig å orientere seg . 
Noen ganger gjetter vi , andre ganger må vi spørre . 
Betjeningen sjekker med soussjefen , som etter en stund kommer ut for å forklare . 
Den friterte terningen viser seg å være en oksehalecroquette , og den hvite kremen er kamskjellskum med sesam . 
Skiltene kommer først etter at de fleste har forsynt seg med første runde . 
En av salatene er laget med kokte vaktelegg og lyserosa tunfiskkjøtt som smelter på tungen . 
Råvarene gir en luksuriøs ettersmak . 
Men retten serveres med hele løker som burde vært kuttet opp i biter . 
Så snart gaffelen nærmer seg , spretter de av gårde . 
Salaten med peppermarinert hvalkjøtt er laget med stangselleri og druer , som en naken waldorfsalat . 
Den er også velsmakende , med saftige , knasende ingredienser . 
Utvalget på søndagsbuffeten er en blanding av tradisjonelle og uventede retter , som for eksempel friterte softshellskrabber . 
På nettsidene omtaler Restaurant XVI seg som en sjømatrestaurant . 
Det er likevel kjøtt som dominerer varmmaten . 
Faktisk er det ikke fisk der i det hele tatt , før en av gjestene bestiller det . 
Rosa stykker av helstekt entrecôte er saftige og godt marmorerte . 
Kjøttet glir fra hverandre og er det møreste kjøttet jeg har smakt fra en buffé . 
Lammeskanken er tørrere , men har en fyldig , forsiktig smak som minner om trøffel . 
Tilbehøret er piffet opp og gjort spennende . 
Her finner du bakte jordskokker , honningstekt pastinakk , søtpotetpuré og glaserte gulrøtter . 
De fløtegratinerte potetene har mye smør og mindre hvitløk . 
De er nesten like gode som potetdumplingene , laget av most og stekt potetmasse . 
På ekte britisk vis inntas søndagsmaten med en obligatorisk Yorkshire-pudding . 
Ordet pudding er villedende . 
Retten kan beskrives som høye pannekaker med en muffinsaktig form . 
« Puddingene » lages ved å varme opp fett i bunnen av formene , slik at når man tilsetter deigen av egg , mel og veske , hever de seg til rundt ti centimeter . 
Sideretten er tradisjon for britene , men ny for mange her hjemme . 
På den måten blir de et spennende innslag , som er lett å like . 
Hvem liker vel ikke pannekaker ? 
Smaken er lik , men konsistensen en helt annen . 
Som ved forrige besøk , har Restaurant XVI fremdeles en stor utfordring med bestikket . 
Kun halvparten av rettene på buffeen har fått verktøy . 
Skjeer og gafler brukes om hverandre , og det er umulig å vite hvor redskapene har vært . 
Det kan være farlig for gjester med allergi . 
Det mangler også bestikk til krabbeklørne på buffeen , men her kommer servitøren til unnsetning . 
Hun og kollegaene går mange runder for å hente glemte ting . 
Det gjør at de taper tid , og penger , når de havner bakpå med drikkebestillingene . 
Dessertbordet er lekkert og lokkende , og bugner med scones , friske bær og elegante kreasjoner . 
Jordbærtertene ser ikke ut som terter , men er vakre avlange smørkjeks , med jordbærkrem , jordbærsaus , og ferske- og tørkede jordbær . 
Det er umulig å velge mellom disse , og glassene med multekrem , oransje mini-makroner , hele bær og sjokolade . 
Fordelen med buffé er at man slipper å velge . 
Det blir en av hver . 
Og en saftig gulrotkake med valnøtter . 
Sunday Roast er en fin avslutning på uken , og et flott sted å samle hele familien når du ikke vil ta oppvasken selv . 
Men det er på tide å få orden på servicen , syv måneder etter åpning . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Potetkjelleren spirer og gror Restauranten Potetkjelleren har mye godt på gang . 
Her leker et kreativt kjøkken med klassiske retter , innenfor en trygg ramme . 
– Pass på hodet , advarer kelneren i det han følger meg ned den bratte trappen til spisesalen . 
Potetkjelleren serverer norske råvarer i et intimt kjellerlokale fra 1400-tallet . 
Nabobordene er fylt med både unge og eldre par , som sitter tett over levende lys . 
Den sjelfulle atmosfæren gjør stedet perfekt for stevnemøter , selv om interiøret er noe utdatert og identitetsløst . 
Sammen med menyen kommer tilbudet om en aperitiff . 
Vinkelneren holder opp en flaske fra et av verdens eldste champagneproduserende selskap , Ruinart . 
Vinen , som domineres av Pinot Noir-druen , skjenkes mens kelneren presenterer menyvalgene : 
À la carte med retter som dagens fangst , med pannestekt lysing og soppdashi , og den faste menyen på fire til seks retter kalt « Taste of Potetkjelleren » . 
En av kveldens beste retter fås kun på denne faste menyen . 
Sjømatretten kommer servert i et rensket oskjell , og er satt sammen av pannestekt kamskjell , sjømatskum , syltet rødløk og « rødbetkaviar » . 
« Kaviaren » er små kuler laget fra røykte rødbeter . 
De gir sausen en raffinert røyksmak som blander seg med saltet i bunnen av skjellet . 
Til tross for at kamskjellene bare er stekt på den ene siden , er de stekt for hardt . 
Likevel er dette en bra rett både visuelt og smaksmessig . 
Den trigger nysgjerrigheten for hva resten av kvelden vil bringe . 
Åker ? 
Menyens neste stikkord er bare etterfulgt av allergenlisten , noe som gjør det gøy , men vanskelig å gjette seg frem til hva neste rett inneholder . 
Åker er menyens grønnsaksrett , som ifølge kelneren skal gjenspeile den nordiske faunaen . 
Kjøkkensjefen kommer selv ut med et av de mer engasjerende innslagene på menyen . 
Et lag med potetkrem er dekket av svarte olivensmuler som ser ut som jord , dyrket med reddiker , vårløk og ertespirer . 
Serveringen er unik og fengende , men trenger finjustering . 
En varmere potetmos med mer væske ville samlet uttrykket , og en nordisk ingrediens i stedet for oliven ville vært mer tro mot konseptet til restauranten . 
Men denne retten har potensial til å bli veldig bra . 
– Det er viktig å ikke gå for lenge uten champagne , spøker servitøren i det han heller en blanc de blancs-champagne i glasset . 
Den er i følge med en fyldig , irrgrønn ertesuppe med sukkersaltet torsk og syltede kantareller . 
Det er spennende å få torsken servert på denne måten , med en fast konsistens og et tydelig timianpreg . 
Vinkelneren har en forkjærlighet for Alsace . 
Derfor begynner også den klassiske og tidsriktige vinpakken her , med en egenimportert , elegant Riesling fra Robert Klingenfus . 
Til grønnsaksretten treffer friske og lette gamay-dråper tungen , før en bølge av lakris skyller over munnen . 
Til breiflabben surret med Santa Kristina-skinke , plukker en fransk naturvin fra Jura opp sherrytonene i sjyen på fatet . 
Det eneste som forstyrrer denne smakskombinasjonen , er at fisken er overstekt . 
Neste rett , saftig lammekarré med kantareller , stjerneløk og urtesjy , er bedre tilberedt . 
Pasjonsfrukt bryter med den norske tråden gjennom menyen . 
Kjeksen i bunnen av pasjonsfruktmoussen blir dessuten bløt i den varme kirsebærsausen , og mister teksturen som er ingrediensens hovedalibi for å være der . 
Desserten fra à la carte-menyen , Tilslørte gulrøtter , er mer interessant . 
Retten med gulrøtter , crème fraîche og melkesjokolade har for mye røtter og for lite krem , men her viser kjøkkenet kreativitet . 
Jørgen Johannessen og kjøkkenteamet fremstår som fremoverlente gjennom intrikate detaljer som søtpotetgéle , « kaviar » og fondantpoteter med rødbeter . 
Det er lekkert visuelt , men flere av rettene har unødvendig mange ingredienser . 
Kjøkkenet kan med fordel luke i åkeren , og ta bort overflødigheter som karse , kjørvel og vårløk . 
Det vil gi maten et renere uttrykk . 
Det finnes forbedringspotensial , men jeg gleder meg allerede til neste besøk . 
Potetkjelleren er et trygt valg . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Pinnekjøttet redder julen på Holbergstuen Rause porsjoner , men varierende kvalitet . 
Holbergstuen mangler modernitet og kunnskap , men vet hvordan de skal servere klassisk julemat . 
Rakfisk er en gammel , norsk mattradisjon , og passer derfor godt inn som forrett på en av Bergens eldste og mest tradisjonsrike restauranter . 
Holbergstuen har eksistert i 91 år . 
Det henger mye historie i veggene . 
Rakfisk gjæres i opp til to år . 
Lukten på forretten er skarp og intens , og servitøren innrømmer at han nøyde seg med en liten bit under menysmakingen . 
Ørreten er passelig salt , men smaker først og fremst kraftig fermentert . 
Dette er en rett for spesielt interesserte , og den kunne gjerne ha fått mer omtanke . 
Flatbrødet kommer først på bordet når vi er ferdig med retten . 
Det holder med en liten smakebit for både meg og spisefølget . 
Holbergstuen har en stil som minner om Schjøtstuene fra Hansatiden . 
Rommet er utformet i tømmer med rosemaling i taket og Holberg-sitater på veggene . 
Bordene er dekket med lyse duker . 
Innredningen består av gamle bøker , en fiktiv peis og fargerike glassruter , som står i skjønn kontrast til det nyoppussede kjøpesenteret som de er en del av . 
Restauranten er koselig men veldig slitt . 
Her står tiden stille , med en meny spekket med sesongmat som sildetallerken til lunsj og lutefisk til middag . 
Bestiller du et par dager i forkant , kan du få servert smalahove mens familien handler julegaver på senteret . 
Noen av verdens mest innovative restauranter har reinsdyr på menyen . 
Her i Bergen er det stort sett på de tradisjonelle restaurantene man finner viltkjøttet , som passer spesielt bra til kraftig tilbehør som sopp , krydder og mørke bær . 
Forretten røykt reinsdyr er platt i fargen og tørr i kantene , og det er ikke mulig å smake røykingen i kjøttet . 
Retten serveres med en saus laget på tyttebær og hvitløk , en intens kombinasjon som valser over både kjøtt og bær . 
På linje med rakfisken , serveres forretten med salatblader og tomat som er lagt opp på automatikk , ikke smak . 
Få restauranter i Bergen vil servere deg større porsjoner enn Holbergstuen . 
Den pannestekte kveiten serveres som to store fileter , med tre poteter og mengder grillede aspargesbønner surret i bacon . 
Hummersausen er hjemmelaget og har en dyp , men salt skalldyrsmak . 
Fisken har en krisp overflate , men er tørrstekt . 
« Det er ingen Ting , jeg kand ærge mig meer over end at see god mad ilde tillaget » , skriver Holberg i komedien Den Vægelsindede , fra 1722 . 
Jeg kunne ikke vært mer enig . 
Heldigvis skal menyen straks ta seg opp . 
Juletallerkenen får bjellene til å kime . 
Fatet bugner av grov rotmos , klassisk rødkål og svineribbe med sprø svor . 
Svinekjøttet er nøytralt , men sausen tar igjen med spenstige kryddertoner som smaker av stjerneanis og nellik . 
Den fungerer godt til svinet , men blir for mye med medisterkakene og de saftige pølsene som også er krydret . 
Pinnekjøttet fra Brakstad er en slager i år igjen . 
Kjøttet er smakfullt , og har godt integrert fett på de saftige pinnene . 
Saltet balanseres fint ut med sødmen fra pale ale-varianten Tre gamle damer , fra det Hansa-eide trondheimsbryggeriet Austmann . 
Å jobbe som servitør i julebordsesongen endret forholdet mitt til julemat for alltid . 
Etter ukevis med ubegrenset tilgang til ribbe , pinnekjøtt og riskrem , var ikke smaken like magisk som den en gang hadde vært . 
Men jeg elsker fremdeles en god multekrem . 
Varianten Holbergstuen serverer har en fin balanse mellom friske bær og feit krem . 
Den blir servert klassisk , med friske bær på toppen og en krumkake med smak av smør og egg . 
Både multekremen og riskremen , med en ren og klar bringebærsaus , er trauste , men gode desserter . 
Matopplevelsen på Holbergstuen begrenses av få forretter , få drikkevalg og servitører som kan lite om produktene . 
Både restauranten og menyen mangler modernitet . 
Men om sulten melder seg mellom gavehandlingen utenfor , kan du alltids trekke deg tilbake her , og ringe julen inn med saftig pinnekjøtt og en akevitt . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Kostbart , men koselig på Bryggen På 26 North får du gode drinker og hyggelig servering . 
Men den nye , faste menyen lever ikke opp til prisnivået . 
Det er merkelig hvor viktig et enkelt nikk er for å føle seg velkommen . 
Servitøren får blikkontakt i det samme vi kommer inn døren , og møter oss ved bordet . 
Kjapt og profesjonelt stiller hun fire spørsmål : 
Hva kan jeg finne til dere ? 
Hvilken gin vil du ha i drinken ? 
Vil du ha den med en sitrontvist , eller agurk ? 
Eller kanskje oliven ? 
En klassisk Dry Martini består kun av tre ingredienser : 
Gin , vermut og garnityr . 
Derfor har rekken med spørsmål alt å si for resultatet . 
Både martinien og signaturdrinken Rhubarb Daiquiri serveres i glass med is under . 
Det holder drikken frisk , uten å vanne den ut . 
Servicen i baren er blid og effektiv , og gir oss en trivelig start på kvelden . 
North 26 er en liten restaurantkjede med fire avdelinger . 
En i Stavanger , to i Oslo-området og en på Bryggen i Bergen . 
Konseptet er knyttet til Radisson Blu-hotellene , og ønsker å servere nordiske råvarer fra « jord og fjord » . 
Menyen er forankret i norsk kultur , og lover sesongmat med lokal identitet . 
Klippfiskboller , vafler med spekeskinke og små hjorteburgere er eksempler på retter som kan deles . 
– Mange liker å kjøre disse sammen i stedet for hovedrett , forteller servitøren om det han kaller for nordisk tapas , før han viser frem hovedrettene av brosme , entrecôte og en vegansk ølbrødgrøt . 
Pannestekt laks er dagens rett . 
Det nyeste tilskuddet på menyen er en lokal smaksmeny på tre eller fem retter . 
Russiske minipannekaker , også kalt blini , er en perfekt måte å starte et måltid . 
Pannekakene kan toppes med mye forskjellig , men med rømme , løk og rogn får man en klassisk kombinasjon som er vanskelig å slå , med fett , syrlighet og sødme , blandet med bitter knasende løk og poppende salte fiskeegg . 
« Vår lokale spesial-meny » åpner med denne retten . 
Men selv om jeg prøver med bit etter bit , sitter ikke denne slik den skal . 
Pannekaken er kald , syrlig og tørr . 
Løken er kuttet for smått og blandet inn i en for lett og søt rømmekrem . 
Til retten skjenker servitøren et stort glass med det han kaller « petit skal-bli » . 
En sitrusaktig , tørr Petit Chablis fra Louis Moreau er et godt valg fra en knapp vinliste som likevel gir muligheter . 
Kveiten med østerssopp og jordskokkrem serveres overraskende med en tynn toastet skive på toppen . 
Sammenliknet med vanlig stekeskorpe er dette nærmest å regne for doping . 
Retten knekker sprøtt og smaker salt , med en tydelig dillsmak fra skalldyrterrinen på kongekrabbe . 
Men retten er for stor til å kle en flerretters meny , og fisken er stekt for lenge . 
Hjorten fra Sunnfjord gjør en bedre figur . 
Et mykt kjøttstykke med tydelig viltsmak serveres med søtpotetpuré med brunost , og tyttebær i flere former . 
Sammen med « kongen av Toscana » , en brunello fra Castello Banfi laget i 2012 , er det høstfest i munnen . 
Her er menyen og kjøkkenet på sitt aller beste . 
Det er koselig å sitte på 26 North . 
Lokalet er pyntet med levende lys , høstblader og greiner som henter den norske naturen til bordet . 
Musikken i lokalet bidrar til stemning , men tillater oss å snakke uanstrengt . 
Det er en fordel på date , og et godt utgangspunkt for middag med jobb . 
Slik egner North 26 seg fint til begge deler . 
For mange av turistene som bor på hotellet vil menyen til 26 North være deres første møte med norsk mat . 
Velger de den faste menyen er det ikke rart om de får et fryktinngytende inntrykk av prisnivået i Norge . 
Tre retter fra « Vår lokale spesial meny » koster mer enn fire retter på Colonialen 44 eller en treretter på Villani . 
Full pakke med fem retter koster mer enn seks retter på Allmuen . 
Da holder det ikke at de tre første rettene har samme garnityr , og at den faste geitosten fra Myrdal presenteres som en brie . 
Fatet med tre faste oster har lite variasjon og serveres uinspirert med Kornmo-kjeks . 
North 26 serverer gode råvarer , men den faste menyen fremstår mer som frittstående komponenter enn en inspirert , helhetlig komposisjon . 
Her kommer du best ut med småretter og en drink i baren . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Serviceproblemer på Lido-hjørnet 
Nyåpnede Bjerck Restaurant & Bar serverer rimelig hverdagsmat av gode råvarer , men sliter med servicen . 
– Folk kommer ofte og skal snuse og synse om vinene mine . 
Men jeg som bonde vil jo bare at vinene skal drikkes med glede , fortalte en italiensk vinbonde jeg snakket med i fjor sommer . 
Dagen før hadde hun arrangert pizzafest for venninnene sine , som drakk seg fulle på hennes beste Barolo . 
Som restaurantanmelder er oppgaven min som regel å være denne synseren . 
Den litt irriterende personen som sitter og pirker i maten , løfter på fatene for å sjekke merket og overtolker små detaljer som av og til er bygget med kirurgisk presisjon . 
Av og til er sammensetningene rene tilfeldigheter , andre ganger er de velprøvde klassikere , som softis med sjokoladesaus , et enkelt og lokkende valg fra Bjerck-menyen . 
Her , i lokalene til den gamle institusjonen Café Lido , er ikke ambisjonene at maten skal være altfor komplisert . 
Den skal være digg , et begrep medeier og frontfigur Adam Bjerck bruker på menyen . 
Konseptet minner slik om eiernes opprinnelige prosjekt , Adams Matkasse . 
Fremdeles er hverdagsmaten det sentrale . 
Brunsjbrettene er en av signaturene som skiller Bjerck fra konkurrentene . 
Menyen har tre brettvarianter dekket med smørbrød , omelett eller speilegg , salat , smoothie og en smørfylt croissant med eplesyltetøy . 
– Kjøkkenet varierer litt på smoothie-utvalget for å ha noe nytt til gjester som kommer tilbake , informerer servitøren . 
I dag er det appelsin og mango . 
Smakene på brettene er trygge heller enn nytenkende og spennende kombinasjoner , som smørbrødet med kylling og pesto eller skiven med most avokado , tomat og basilikum . 
To av smørbrødene bærer preg av å ha ligget en stund . 
De to andre er ferske , men vanskelige å skjære på grunn av hardt brød i bunn . 
Personalet vet lite om produktene de serverer . 
Det blir mange ekstrarunder for servitørene for å finne ut av ting de ikke vet . 
Som hva som er den lovede tvisten på prinsefisken på menyen , hvilken eplejuice de kan tilby og hvilke viner som passer til maten . 
Drikkemenyen har få valg , og det er lite som signaliserer at restauranten har egen bar . 
Cavaen som anbefales til brunsjen , Castelblanc Extra Brut , har en ensidig og kort ettersmak . 
Utsikten fra de store vinduene er rosinen i pølsen på Bjerck . 
Bryggen glitrer i julebelysning , og snøen daler over Torget da vi kommer tilbake for kveldsmenyen . 
En frisk , men salt mexicansk laksesashimi serveres med mango , knust nachos og jalapeño , som gir et sterkt sting . 
Den andre forretten , sjøkrepsene , druknes i urtesmør og slukes som agn av en tung estragonmajones . 
Det maksimalistiske smaksbildet er til stede også på hovedretten , der stekt salat og tomat har fått for mye pesto . 
Samme tallerken har også karamellisert løk , søt maiskrem og en luftig bearnés , som alle konkurrerer om oppmerksomheten fra det møre entrecôtestykket . 
Bjerck er på sitt beste i rettene med et renere smaksbilde , som den perfekte tilberedte kveiten med blåskjellsaus og brokkolini , og den friterte lysingen med grov ertekrem og karriremulade . 
Begge er velkomponerte retter med gode råvarer . 
Måltidet begynner med at vi må etterlyse drikken . 
Så må vi etterlyse maten . 
Når en av oss får maten , mangler det bestikk . 
Det kommer først med rett nummer to . 
Da er begge rettene kalde , og tilbehøret fremdeles savnet . 
Restauranten kompenserer ved å gi avslag på regningen , men ved besøk nummer to er servicen like uorganisert . 
Først får vi feil rett , og igjen mangler det bestikk . 
Servitøren går for å hente , men kommer aldri tilbake . 
Verdens beste ost kommer fra Bergen . 
Det er den vellagrede Fanaosten som åpner osteretten på kveldsmenyen , med fem kvalitetsoster fra Vestlandet . 
Men osten har dessverre stått for lenge ute , og har rukket å bli svett og hard . 
Sjokoladekaken med sjokoladesaus , nøttestrø og solbæris gir en bedre opplevelse . 
Bjerck er nedpå og avslappet , som vinbonden jeg møtte i Piemonte . 
Men den nyåpnede restauranten har markante serviceproblemer , som kaster skygge over begge besøkene . 
Her får du fin utsikt og lave priser , men det er en del som gjenstår før Bjerck-hjørnet blir en ny favoritt hos meg . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Kall meg grådig , men jeg vil ha mer av alt Skal det være et isbad til aperitiffen ? 
Nabolagsrestauranten til Søtt+Salt på Marineholmen byr på utendørs badstue og tradisjonskost . 
Men menyen gir deg få valg . 
« Vi skal få Bergen til å smake bedre » er slagordet til Søtt+Salt , det kulinariske Bergensselskapet som begynte sin karriere med å tilby matkurs og middagsselskap for 15 år siden . 
Siden da har oppmerksomheten dreiet fra restaurant med hvite duker til kantinedrift . 
Én hånd er plantet i hverdagsmaten , og andre på pulsen til gastronomiske trender . 
De faglærte kokkene er stadig på jakt etter nye prosjekter . 
I mars 2018 åpnet selskapet bakeri i Salhus . 
Og i desember åpnet restauranten Lanternen . 
Nå i januar åpner de tacobar i Skostredet . 
Restauranten Lanternen ligger i det nye hovedkontoret til selskap som Lerøy Seafood og Cargill på Marineholmen . 
Søtt+Salt driver kantinen i næringsbygget og den enkle nabolagsrestauranten med tredelt servering . 
På formiddagen serveres det lunsj med varer fra Søtt+Salts eget bakeri , yoghurt og dagens delelunsj . 
Klokken 15–19 får du kjøpt en enkel hverdagsrett som skiftes hver dag , og på kvelden serveres småmat til vinglasset , og en rett de kaller for kokkemat . 
Den skal vi komme tilbake til seinere , men først litt snacks . 
Charcuterie er det første ordet som lyser opp kveldsmenyen , og er navnet på to spekematserveringer – en liten og en stor . 
Vi bestiller den største . 
Kokken kommer bærende på mer enn bare spekemat . 
I den ene hånden har han en frisk salat med reddik og vinaigrette . 
På brettet ligger saltbakte småpoteter , og surdeigsbrød med smør . 
De sprø krokettene er spesielt minneverdige , med kylling og salt spekemat på innsiden . 
De friterte bollene serveres side om side med syltede artisjokkhjerter , knasende cornichons , ristede mandler og aioli . 
La det ikke være noen tvil , dette er en raus servering med et spennende utvalg . 
Men kalamataolivenene er myke og udelikate . 
En slik anretning passer best sammen med et deilig glass vin . 
På tidspunktet jeg besøker restauranten har de ikke vinkart . 
– Men det jobbes med saken , forteller servitøren som egentlig er bartender . 
Han administrerer et lite brennevinsutvalg og lager en forfriskende mojito , men må lene seg på kokken for å orientere seg i det minimale vinutvalget . 
Bak baren har han to røde og tre hvite viner de tilbyr på glass . 
Søtt+Salts egen boblende crémant er mineralsk med lang ettersmak og en utviklet fylde . 
Også hvitvinen med deres egen etikett har gode kvaliteter . 
Men begge vinene serveres for varme . 
– Så lenge det kan kalles husmannskost et eller annet sted i verden , setter vi det gjerne på menyen . 
Taco , tikka masala og kjøttkaker er eksempler som kokken trekker frem . 
I dag er det sei med løk som er dagens tradisjonskost . 
Den magre fisken er nydelig stekt , og ligger på en pute av søt karamellisert løk . 
Normalt har sei mye smak , men dette fiskestykket smaker forsvinnende lite . 
Seien får følge av en variert grønnsaksmiks , med poteter , reddik , gulrot , fennikel og squash , drysset med bladpersille . 
Dette er en fin hverdagsrett , men den mangler smak og salt . 
– Kokkematen er det vi helst vil spise selv etter en lang dag på jobb , sier kokken , som er tilbake for å servere kveldsmenyens eneste tradisjonelle hovedrett . 
Kokkematen er en burger laget med grillet svineribbe , gløggmarinert rødkål , stekt løk , salat og gressløkmajones i bunn . 
Det ristede burgerbrødet er egenprodusert , og det samme som Bien Snackbar bruker til sine hamburgere . 
Dette er en usnobbete rett som er lett å ta med , der søtt og bittert utfyller hverandre som yin og yang . 
Denne er verdt å komme tilbake for . 
Hvor lite mat kan man tilby og fremdeles kalle seg en restaurant ? 
Det er et spørsmål jeg sitter igjen med etter besøket . 
Jeg har ikke svaret , men Lanternen må kunne sies å befinne seg helt i grenseland . 
Restauranten tilbyr kun én rett midt på dagen , og har bare fem valg på kveldstid . 
Det kan bli en bøyg å få gjester og naboer å spise her jevnlig . 
Men kanskje kan den flytende badstuen friste til å komme igjen på nye besøk . 
Søtt+Salt Lanternen har et lite utvalg kokt med omtanke , til lave priser som fungerer til hverdags . 
Kall meg gjerne grådig , men jeg vil ha mer av alt . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Ikke gå forbi , gå innom Vinbaren Don Pippo er som en god lagringsvin , den blir bedre og bedre . 
Men matutvalget er fremdeles altfor lite . 
Det finnes egentlig ikke et kjøkken i det lille glassbygget ved Vektertorget i Bergen . 
Men det finnes mat . 
Utstyrt med skjærefjøl og en ovn kommer Don Pippo langt i sin jakt etter unike smaksopplevelser . 
– Sist uke hadde vi en tiretters middag her inne til 25 gjester , forteller servitøren . 
Det er ikke lett å se for seg hvordan miniatyrkjøkkenet klarte å skvise ut 250 retter fra bak disken , men det høres gøy ut . 
Slike middager er ikke hverdagskost på Don Pippo , men vinsmakinger gjør de mye av . 
Og hverdagsmat . 
Til lunsj står det salater og smørbrød på menyen , med italienske og franske trekk . 
På kvelden fylles fatene med antipasti og piadina , et italiensk flatbrød fra Romagna-regionen som fylles med ingredienser som ansjos og kapers , eller sterk salami . 
Luksuskebab , kaller de det . 
Piadina serveres både til lunsj og middag , og utgjør omtrent halve kveldsmenyen . 
Siden de er tomme for retten denne kvelden , er utvalget minimalt . 
Som de fleste andre vinbarer serverer også Don Pippo antipasti av ost og skinke . 
I tillegg introduserer de et tredje alternativ : 
Veggis antipasti . 
Retten er en slags vegetartaco , der friske blader med hjertesalat fylles med hummus , urtedressing , agurk og syltede grønnsaker . 
Vinbaren har syltet gulrøttene , kålen og tomatene selv , og nå høster vi fruktene , i en smaksrik miks av søtt og syrlig som knaser spenstig mellom tennene . 
Grønnsakene toppes med en hjemmelaget chilisaus , som er passelig sterk . 
Det er en sølete , men deilig affære . 
At retten serveres uten bestikk gjør den upraktisk å spise , og vanskelig å dele . 
Servitøren har gått kokkelinjen og studert gastronomi i Italia . 
Han kan mye om delikatessene vi får servert , som den franske chèvren laget av Soignon . 
– Siden det ikke er sesong for geitemelk nå , lages osten på tørrmelk , forklarer han mens han skjenker leskende hvitvinsdråper fra Domaine des Huards . 
Osten har en silkemyk konsistens og serveres hel og lun , med følge av knuste valnøtter , skivede rødbeter , varierte salatblader og bringebærvinaigrette . 
Chèvresalaten har stått på menyen helt siden begynnelsen , og blir forhåpentligvis stående til siste glass er tømt . 
Sesong eller ikke , salaten er bygget med flotte råvarer som får skinne i all sin enkelhet . 
– Denne osten er laget i et svømmebasseng , blir vi fortalt om cheddaren fra Jevnaker . 
Torbjørnrud 
Hotell er en av de mange småskalaprodusentene vi blir introdusert til . 
Hotellet er muligens Norges eneste med egen gård , 500 dyr , eget bryggeri og eget ysteri . 
Osten er en av over 25 sorter vinbaren rullerer med jevne mellomrom . 
Don Pippo har et spesielt forhold til leverandørene , og det får du igjen for som gjest , gjennom råvarer som er behandlet med respekt . 
Vaniljepanacottaen er behagelig fri for importerte blåbær , og heller dekket med syrefrisk eplesaus fra Hardanger . 
Med et stort vinutvalg og mulighet til å kjøpe halve glass , er Don Pippo rene lekeland for deg som elsker vin . 
En klassisk og frisk Chenin Blanc fra Loire , med urter og lime i ettersmaken , vasker løs fettet i blåmuggosten . 
En røffere , grumsete variant på samme drue , Tom Shobbrooks ’ Beach fra Australia , treffer på rikdommen i de syltede grønnsakene . 
De to glassene oppsummerer vinfilosofien til Don Pippo , som først og fremst handler om kjærlighet til kvalitetsvin fra dedikerte mennesker , heller enn å bry seg om sertifiseringer og klassifiseringer . 
Vinene serveres med entusiasme og kunnskap som gjør opplevelsen fin , også når vinene ikke faller i smak . 
Post Flirtation fra California dufter mer av råtne egg enn friske bær . 
Med vinkorker i taket og badeender på hyllene har Don Pippo utvilsomt en egen signatur . 
Jazz fyller rommet med liv , mens stamgjestene flokker seg sammen som forfryste spurver på en line . 
Bordene er smale og de høye barkrakkene ubehagelige ustø , men stedet utstråler en innbydende varme gjennom lidenskapen til god hverdagsmat og god drikke . 
Det skal godt gjøres å bare ta ett glass vin på Don Pippo . 
Restaurantene vurderes individuelt og på bakgrunn av helhetsopplevelsen av service , mat , konsept , pris og atmosfære innenfor sin egen sjanger . 
Antall hjerter indikerer hvor vellykket opplevelsen var . 
En særdeles negativ opplevelse vil indikeres av ett hjerte . 
Seks hjerter viser derimot til en usedvanlig positiv opplevelse over all forventning . 
Julefryd på Måltid 
For snart et år siden besøkte Rosmarin og Estragon Måltid i Agder og lot seg begeistre og forføre av gode smaker . 
Siden den gang har restauranten hentet Kim Wiuff og Linn Mjelde fra Engø gård ved Tjøme som nytt vertskap . 
Ville de videreføre den gode trenden på Måltid ? 
Det er desember og juletid , og Rosmarin og Estragon var klare for å se om julematen holdt nivå . 
På Måltid må man forhåndsbestille pinnekjøtt og lutefisk , men det gjør ikke så mye ; dette er ikke et spisested man bare spontant dumper innom . 
Sesongmenyen er gjennomtenkt , men liten i omfang . 
Desemberkartet består som vanlig av åtte retter , men med mulighet for å forhåndsbestille tradisjonell julemat som hovedrett . 
En relativt enkel variant med forrett , hovedrett og dessert ble bestemt . 
Estragon sirklet inn en saltmarinert kveite til forrett . 
Rosmarin syntes nesten hun kunne kjenne duftene fra sjøkrepssuppen fra kjøkkenet og gikk for den . 
Lutefisk og pinnekjøtt lurte i kulissene som hovedretter . 
Servitørlærlingene som jobber på Måltid skal ha ros for entusiasme og velvillighet , og sammen med dansk erfarenhet føler man seg velkommen . 
Men rot og smuler på duken gjennom hele måltidet , sennepsskåler plassert oppå Rosmarins serviett , og ingen som ønsket gjestene vel hjem som sist , gjorde at serviceinntrykket ikke ble perfekt . 
Huset bød på intet mindre enn tre appetittvekkere før selve måltidet , og det er noe matelskere setter pris på . 
På delikate , tynne steinheller kom selleriravioli med råmarinerte reker , karamellisert kål med karsekrem og en aldeles nydelig oksetartar med ramsløkspirer og knuste enebær . 
Deilige munnfuller med gjennomtenkte smakskombinasjoner . 
Bare en overdrevet bruk av dill trekker ned en liten smule . 
– Tror du noen merker om jeg slikker denne steinplata ren ? undret Rosmarin med tartar i blikket . 
Det var å håpe at det ville fortsette slik . 
Servitøren ble utfordret på å finne et glass hvitvin til forrettene og øl og akevitt til hovedretten . 
Som ledsager til kreps og rå kveite ble det skjenket henholdsvis Riesling Trocken fra produsenten Von Buhl og Niepoort Coche fra Douro i Portugal . 
Den siste , en eksklusiv godbit som lokket fram smilet hos Rosmarin . 
Da forrettene sto på bordet foran dem , var det lett å se at det fremdeles satses på det visuelle og kreative . 
Nydelig dandert kveite og delikat farge på suppen satte fart i forventningene . 
Det ble stille en liten stund . 
Lette smattelyder . 
Anerkjennende blikk . – 
Jo , dette er meget godt , mente Rosmarin om sjøkrepssuppen som hadde et deilig lakrisaktig innslag av fennikelfrø . 
– Lever godt med denne også , kontret Estragon . 
Det hvite fiskekjøttet hadde gjennom saltbehandlingen fått en fløyelsmyk konsistens uten at kveitesmaken hadde forsvunnet . 
Rømmedressing med løyromkaviar og sprø biter av syrlige epler og jordskokkskiver var en fantastisk god sammensetning . 
Rosmarin lot en skje med kremet suppe bli etterfulgt av portugiseren . 
– Jeg opplever synergi ! 
Smakene i suppen og vinen forsterker hverandre . 
Er det ikke det handler om ? 
Servitøren var borte med God jul fra Nøgne Ø. – Dette er 2011-årgangen , den vil passe utmerket sammen med julematen . 
Det skulle vise seg å være rett . 
En linjeakevitt fra Løiten ble også plassert innen rekkevidde . 
— Jeg er spent på om norsk juletradisjon ivaretas eller om det innovative har tatt overhånd , lurte Estragon på . 
Svaret kom like etter . 
Store varme tallerkener ble båret inn , og lukten fikk barndommens minner til å presse seg fram . 
Presentasjonen var enkel , men delikat . 
Lutefisktallerkenen bestod av et stort og fast stykke fisk og et irrgrønt blikkfang av en ertepure . 
Resten av tilbehøret kom i skåler , og de var det mange av . 
Her var det bacon , flere typer sennep , lefser og lønnesirup . 
Lutefiskfantasten Rosmarin nikket anerkjennende både før og etter hun hadde smakt : 
– Konsistensen er perfekt , og den har det spissa saltnivået som løfter smaken . 
Og den nordskånske sennepen … jeg ser en flik av Paradis her . 
Pinnekjøttet til Estragon var også en innertier . 
Det var passelig salt og med masse smak i kjøttet , servert med grov rotmos og en potetpurevariant med smørstekt brødrasp på toppen . 
Sprøtt og kontrastrikt . 
Den mørke karamellaktige 
God jul fra Nøgne Ø med ett års lagringstid i restauranten åpnet seg med den kraftige maten . 
– Både urter og krydder dukker fram her , sa Estragon . 
Om juleølet ga mersmak , ble det virkelig stemning og forventing i luften da servitøren foreslo en flaske Sweet Horizon fra samme bryggeri sammen med husets sjokoladedessert . 
– Det er ikke hver dag man får tilgang på denne dessertølen , mente Estragon . 
Og det ble en stor avslutning . 
Sjokoladekrem laget på Valrhona 40 % gourmetsjokolade , sammen med kirsebærbrennevinis . 
Konsistens av fløyel , men med sterke og gode etterdønninger i smaken fra Kirschwasser . 
Og ølen ? 
– Fantastisk ! ble det sagt i kor . 
Sweet Horizon er egentlig fyldig og søt som en dessert alene , har mokkaundertoner som en kaffedrikk , og alkoholprosent på 14 gjør den til nesten til en avec . 
Tre ting på en gang altså . 
Likevel fungerte den godt sammen med sjokoladen og var verdt sine 250 kroner . 
Det koster litt ekstra å spise på Måltid i Agder , men så får man en del ekstra også . 
2300 kroner for tre retter og meget godt drikke er nivået det ligger på når man kompromissløst skal være i toppsjiktet . 
Og vertskapet har videreført den gode , lokale mattradisjonen ; det blir man glad av . 
Folk hastet til og fra de langåpne butikkene i en opplyst og julepyntet Markens gate . 
Lønnlig iblant dem gikk to matanmeldere . 
- Kall det naivt og gjerne blasfemisk , men mat kan skape julefryd og evig fryd , konstaterte en Estragon i begynnende julestemning . 
I skyggen av baren 
Går man en tid tilbake , var Bakgården Restaurant et av de ledende og mest ambisiøse spisestedene i Kristiansand . 
Det er en stund siden , det . 
For nå er det mer barkonseptet enn restauranten som er verdt å juble for . 
Rosmarin og Estragon lot blikket gli over det avlange spiselokalet . 
Rosmarin følte tilfeldighetene hadde fått lov å dominere i dekoreringsavdelingen . 
– Bildene på veggen faller ikke inn i noen større interiørsammenheng , her , mente hun . 
– Det mangler en ren linje . 
Menyen på Bakgården virker bygget opp rundt tapaskonseptet . 
Det er en rekke tapasretter å velge mellom , og de synes å erstatte forrettene . 
Blant de fem hovedrettene på menyen var tre av dem indrefilet av okse i en eller annen variant . 
Utover dette var det én fiskerett og en hamburgerrett . 
Det blir litt tynt , særlig med tanke på at menyen ikke skiftes ut med hyppige mellomrom . 
Med en nesten full restaurant virket servitørene en smule stresset og hadde liten tid til å dvele ved bordene . 
Mat ble hastig båret ut og inn , og som så mange ganger før , var det lite å hente når det ble spurt om noe utover menyens tekst . 
Når svaret på Estragons spørsmål om hvilke øltyper de kunne friste med som aperitiff er at vi har en del forskjellig som du kan se der borte i hyllene , logrer ikke akkurat øl-hunder med halen . 
Rosmarin og Estragon bestilte en tapaskombinasjon av lun lammecarré og lefse med røkelaks og Snøfrisk til forrett . 
Rosmarin ville prøve seg på lettsaltet , pannestekt torsk til hovedrett . 
Fra Estragon tok servitøren med seg bestilling på en klassisk Coeur de Filet Provençale , eller indrefilet med provençalske krydder og hvitløk . 
Fra vinlista plukket Estragon en Châteauneuf-du-Pape , forsøkt som et bindeledd mellom kjøtt— og fiskeretten . 
( artikkelen fortsetter under bildet ) 
Det varte og rakk før maten viste seg . 
Men etter en god stund dukket servitøren opp med tapas servert på hjemmespikket planke som det skiltes med i menyen . 
Lammecarréen var meget mør og velsmakende og et rykende ferskt foccaciabrød var nesten som et fullgodt tilbehør . 
Når det kom til lefserullen med røkelaks , er det dessverre ikke så mye å skrive om . 
Den minte om utallige tapasbord hvor lefseruller med slikt innhold ofte er gjengangere . 
I restaurantsammenheng kunne man ønske at det var gjort noe ekstra ut av det . 
Lefse , laks , Snøfrisk , uten det lille ekstra , blir det ikke fest over . 
Om det var lang ventetid på forretten , kom hovedrettene før rødvinen hadde rukket å bli skjenket i glasset . 
– Hovedrettene må ha stått klare på kjøkkenet , hvisket Estragon . 
Begynnende hinne på sausen er tydelig tegn på at maten har ventet på gjestene og ikke omvendt . 
Rosmarin smakte på fisken , som var fin og hvit i kjøttet , men stekt ganske så hardt på begge sider , og det er litt uvanlig . 
– Oj , dette var lettsaltet og vel så det , slapp det fra hennes munn . 
Fisken var saltere enn den burde ha vært , og det var nok kjøkkenet klar over , for grønnsakstilbehøret ble forsøkt kompensert usaltet . 
Men mat er heldigvis ikke matematikk . 
Faktorenes orden er ikke uvesentlig , og salte bestanddeler kan ikke utlignes av andre deler helt uten salt . 
Retten til Rosmarin skal ha pluss for en kreativ potetpuré med innslag av sennep , og sammen med rotmos av selleripuré var det gode smaker sammen . 
Rødvinen , en Clos de " L'Oratorie " des Papes fra Sør-Rhone , gikk godt sammen med maten og er i tillegg sympatisk priset på Bakgården . 
Estragon tittet opp fra sin Provence-inspirerte kjøttrett . 
– For mye stekt . 
Kjøttet mister egenarten sin med nesten grå kjerne . 
Nesten helt gjennomstekt indrefilet er misbruk av gode råvarer . 
Det var en antydning av provencalsk smak over Estragons rett , men den karakteristiske urte— og hvitløksmaken var erstattet av litt frisk timian , og da blir det ikke den helt ekte opplevelsen . 
Alt i alt var det smakfullt , men manglet en del for at kjøkkenet skal bli beskyldt for entusiasme og kreativitet . 
Dessertkartet besto av fire muligheter . 
Én av dem var ostetallerken , og da var ikke Estragon vanskelig å be . 
Servitøren så ut som et aldri så lite spørsmåltegn da han ble spurt om hvilke oster det var snakk om , men på oppfordring tok han turen ut på kjøkkenet om kom tilbake med en jukselapp hvor de fire ostene sto skrevet ned . 
Estragon sa ja til en runde manchego , ramsløkost , roquefort og brie . 
Rosmarin endte opp med Skogsbærpannacotta . 
Restaurant Bakgården skal ha ros for at de anbefaler avec til dessertene , og Rosmarin fikk et overraskende , men likevel passende glass rom , mens Estragon ble tildelt en madeira ( etter først å ha fått feilservert portvin ) . 
Panna cottaen var fin i konsistensen , men smakte lite av ekte vanilje . 
« The proof is in the pudding » er det noe som heter . 
Vaniljefrø er lett å få øye på , og i Rosmarins dessert var det få svarte prikker . 
Estragon koste seg med ostene sine , men følte den lille skjeen med ferskenkompott ikke var nok til å sette preg på avslutningen . 
Regningen på ca 1700 kroner er det ikke noe å si på , men det sprudler ikke av denne restauranten . 
I naborommet var helgen sparket ordentlig i gang , og Bakgården Bar sine mange gjester var allerede i ferd med å farge kvelden . 
Bar kan de her , det er helt sikkert . 
Det atriumsaktige uteområdet med nattehimmelen som tak , setter stemningen . 
Anmelderparet bestilte en mojito . 
Og resten står skrivd i stjernene . 
Mandals kulinariske verksted 
Med nesten hele Kristiansands restaurantverden som referansebakgrunn , var turen kommet til nabobyen Mandal . 
Spisestedet Provianten mener alvor , og tross kronglete logistikk for sultne kristiansandere , er en anbefaling på sin plass . 
— Spennende , falt det ut av Estragon . 
Fædrelandsvennens restaurantanmeldere var i ferd med å innta Mandals mest interessante restaurant , skulle man lytte til ryktebørsen . 
Det spontane utbruddet til Estragon ble utløst av synet på innsiden av døren : 
Delikatesseutsalg , bakeri , kaffebrenneri , mikrobryggeri og restaurant i ett og samme lokale . 
Det gir et førsteinntrykk man skal lete lenge etter på Sørlandet . 
Rosmarin og Estragon ble geleidet innover i spiseavdelingen og fikk bord med utsikt over elva og kulturhuset Buen i vakker silhuett . 
— Ingen gal plassering av et spisested , mente Estragon . 
Menyen på Provianten er mangfoldig og interessant . 
Det er en tydelig håndverklinje , det er kortreist matprinsipp og det aller meste lages helt fra bunnen . 
Hva kunne bordets oppvarter fortelle om menyen ? 
Dessverre var det ikke all verdens å hente på kunnskapsfronten her . 
( artikkelen fortsetter under bildet ) 
— Kan du forstå at de ikke vet hva slags del av hjorten som serveres ? hvisket Rosmarin da servitøren måtte ha nødhjelp fra kjøkkenet . 
- Eller fra hvilket dyr retten « Indrefilet » stammer fra , repliserte Estragon etter kelnerens tur nummer to til kunnskapsbanken . 
Servitøren var blid og hyggelig , det sto ikke på det , men et sted med en så tydelig matfilosofisk retning bør kunne mer om råvarer og mat generelt enn det som var tilfelle her . 
Rosmarin bestilte kamskjell med pancetta til forrett og indrefilet av okse ( sic ! ) til hovedrett , mens Estragon gjerne ville prøve asparges med hollandaisesaus før « Hjort » ( som viste seg å være indrefilet ) til hovedrett . 
For å temme dyrene ble det bestilt en flaske Crozes Hermitage , samt et glass Riesling Cultus til forrettene . 
Forventingene til måltidet var skrudd opp flere hakk etter å ha blitt kjent med lokalet og sett hvordan det satses på særegenhet og ekthet . 
— Synd de velger bort tøyservietter til fordel for disse kjipe papirserviettene her , mente Rosmarin . 
Hun var tidlig inne på at et sted som dette kunne ha sekserpotensial på miljøterningen . 
— Det hadde heller ikke gjort noe med stearinlys på bordet . 
Det mangler litt på detaljene , kvitterte Estragon med munnen full av brød som i mellomtiden hadde ankommet bordet – nærmest rykende ferskt og fantastisk godt . 
Minst tre typer brød fra eget bakeri er en sjeldenhet , men forbilledlig og gir en god start på måltidet . 
Estragon smakte på sin forrett . 
— Du ser ikke helt overbevist ut , mente Rosmarin fra sin side av bordet . 
Og hun hadde nok litt rett . 
Hollandaisen var veldig syrlig . 
Så sent på sesongen er det også vanskelig å finne asparges som har så mye sødme at de hadde fylt ut syrenivået i denne sausen . 
— Det er absolutt godt , men jeg ville nok ha skrellet den nederste delen av stilkene . 
Det blir litt småtrevlete , dette , var dommen over den ene forretten . 
Rosmarin koste seg på sin side med kamskjellene som var delikat pakket inn i pancetta ; det italienske urøkte baconet . 
Smakene harmonerte og ble toppet med en sterk og god pesto . 
Det hadde vært spennende å vite om pancettaen hadde lokal opprinnelse eller var importvare , men med servitører som kun leverer ut mat og rydder inn etterpå , blir slike ting godt bevarte hemmeligheter . 
Den tyske rieslingen var tørr , frisk og hadde sitrustoner i smaken . 
Den var godt følge til kamskjellene , men litt lett til den krevende hollandaisesausen . 
Hovedrettene på Provianten har spennende tilbehør . 
Og det er godt , for indrefilet av okse og hjort kan stå i fare for å bli litt kjedelig på smak . 
I dette tilfellet var det langt fra kjedelig . 
Rosmarins okse fra Jens Eides sortiment i Lillesand ble ledsaget av en velsmakende søtpotetpuré , sautert sellerirot og fin reduksjon av en rødvinsbasert saus . 
— Smakene klinger godt sammen , slo Rosmarin fast . 
Kjøttet var i overkant mye stekt ; medium pluss-kjerne er for mye dersom det ikke er bestilt av kunden . 
Estragons hjort fikk også godt følge . 
En syrlig rødvinssaus ble balansert av søte fiken , og en sprøstekt potetkake gikk godt sammen med innslagene av velsmakende grønnsaker . 
Crozes-Hermitagen var et fint valg med tanke på de ganske ulike kjøttrettene den skulle matche . 
Med mørke bær i smaken , saftig , men samtidig frisk , ble den syrah-baserte vinen fra nord i Rhone-dalen et godt følge til hovedrettene . 
— Jeg er spent på dessertene , sa Rosmarin , Hun fant hjemmelaget vaniljeis i samspill med en Apple & Cinnamon Crumble , bakt i vedovn i menyen . 
Estragon valgte seg Honeycake med lokal honning fra Holum . 
Det ble raskt klart at koldtkjøkkenet holdt mål og vel så det . 
Begge dessertene var nydelig i konsistens , og særlig Rosmarins eple- og kaneldessert hadde et vidt spenn i smaker . 
Og den hjemmelagede isen ? 
- Meget god ! konkluderte en fornøyd isentusiast . 
Selvfølgelig ble måltidet avsluttet med litt hjemmebrent kaffe . 
Prisnivået på Provianten er ikke spesielt lavt . 
Det koster litt for en skikkelig kveld – drøye 2200 kroner for treretteren denne kvelden . 
Godt håndverk koster , og da er det verdt det . 
Dette er solid . 
Konseptet er spennende . 
Det mangler noe på detaljene . 
Med enda mer entusiasme og kunnskap i servitøravdelingen kan dette bli en skikkelig godbit på Sørlandets restaurantkart . 
Trivelig trengsel hos naboen 
Hos naboen er café på dagtid og à la carte-restaurant på kvelden . 
Etter en kveld med tre retter og vin , føles det nok mer som café også etter mørkets frembrudd . 
Servicen er i alle fall ikke på restaurant-nivå . 
Lyden fra soundchecken til kveldens intimkonsert i kjelleren ønsket Rosmarin og Estragon velkommen til et pulserende restaurantlokale . 
Hos naboen kunne skilte med nesten stinn brakke på en ukedag , og det er fristende å tro at konsertrekken denne høsten var medvirkende årsak til belegget . 
Et lite tomannsbord sto ledig , og anmelderparet slo seg ned med få centimeters margin til neste bord . 
Her må man dyrke naboskapets gode ånd og ha forståelse for nærkontakt med servitører som må åle seg forbi til nabobordene . 
I serien café på dagen , restaurant på kvelden , framstår Hos naboen som spennende og annerledes . 
Interiøret er særegent og personlig , og menyen er forseggjort , delikat og språklig lekker . 
Tekstene i menyen forplikter , for her kan vi lese : 
Når et måltid er riktig koreografert i en ballett av salt , surt , bittert og søtt , da kan det skje at enkelte biter danser lystig opp på gaffelen . 
Helt av seg selv . 
Fine ord , men Rosmarin og Estragon er usikker på i hvilken grad dette sitatet innfridde . 
Mens middagsmenyen ble studert , bestilte de to en øl til aperitiff . 
Flaskene ble satt rett på bordet foran dem . 
På spørsmål om det var mulig å få glass til heinekenflaske , var det nesten som om servitøren syntes det var et merkelig spørsmål . 
Etter hvert ble en annen servitør gjort oppmerksom på situasjonen , og glass kom på bordet . 
( artikkelen fortsetter under bildet ) 
Det er fem forretter , fem hovedretter og fire desserter å velge mellom i kveldsmenyen . 
Dette er i tillegg til en del småretter . 
Rosmarin og Estragon ville ha sjømat til forrett . 
Tigerreker og røkelaks ble bestilt som kick off på måltidet , før lammecarré og indrefilet av okse skulle utgjøre hovedrettene . 
Ølen sto seg greit sammen med forrettene , og til kjøttet foreslo Estragon en Amarone del Valpolicella , en kraftpakke av en rødvin , men likevel balansert nok til å tåle både lam og storfe . 
Hos naboen serverer store tigerreker hele , ikke bare halen , og det er et kreativt valg . 
Det gir et staselig inntrykk på tallerkenen . 
Smaken minte litt om vår egen skalldyrfauna . 
— Så mye dyrere hadde det vel ikke blitt med en blodfersk sjøkreps , lurte Estragon på , som også følte tilbehøret ikke var mer spennende enn det måtte være . 
Litt salat og en slags vårrull med grønnsaker og søt chilisaus er enkelt , men også godt . 
Rosmarin satt på andre siden av det lille bordet og analyserte sin røkelaksrett . 
— God laks , men det er liksom ikke mer heller . 
I menyen sto det listet ruccolagelé , men den geleen var erstattet av salatblader og rømme . 
Det ble dermed tre bestanddeler på tallerkenen uten den helt store harmonien . 
Amaronen som etter hvert kom på bordet gjorde både Rosmarin og Estragon medgjørlige og forventningsfulle til gode kjøttsmaker som skulle utfylle den gode vinen . 
Det ble en betydelig ventetid på hovedrettene . 
Langt om lenge kom kjøttet . 
Lammet til Rosmarin var i likhet med forrige gangs anmeldelse stekt for mye , og mistet derfor mye av sin potensielle saftighet . 
Rosmarin smakte på tilbehøret . 
– Gulrotpureen er ikke bare kald , den er iskald . 
Det er risikosport å servere iskaldt tilbehør på kjølige høstkvelder , og valget overbeviste ikke Rosmarin . 
– Men kjøttet er mørt , det skal kjøkkenet ha . 
Indrefileten til Estragon var stekt til medium minus som bestilt , og tålte den knallrøde kjernen . 
— Hvordan smakte det ? spurte Rosmarin med et carrébein i venstre munnvik . 
Estragon smattet og analyserte samspillet mellom kjøtt og peppersaus . 
— Sausen har masse peppersmak , men selve kjøttet kan umulig være hverken saltet eller pepret . 
Når det i tillegg bare er fint salt på bordet og ikke et mer raffinert maldonliknende fingersalt , blir det en dimensjon som forsvinner i smaken . 
De sprø aspargesene var imidlertid veldig gode , det samme var røstipotetene , som i alle fall til denne retten danket ut kioskvelteren amadinepotet , som er på fleste restaurantbord for tiden . 
— Jeg har lyst på ost til dessert , sa Estragon , som fremdeles hadde deilige røde dråper igjen i glasset . 
Det er spenstig å stille med ostetallerken på menyen , flere burde gjøre det ; særlig med tanke på alle de gode ostene som Norge klarer å produsere for tiden . 
Nå var det ikke noe kortreist tenkning rundt disse ostene , men det lokket likevel Estragon til å prøve . 
Rosmarin gikk for sjokoladefondanten , som ble servert sammen med is og bringebærsaus . 
Det var mindre venting på denne retten , men da servitøren ble spurt om en liten innføring i ostens verden , var det ikke mye å hente . 
— Har ikke peiling , var det eneste han sa før han snudde og ga seg i kast med andre oppgaver . 
— Makan , hvisket Estragon , som samtidig oppdaget at den annonserte brien glimret med sitt fravær . 
Fire oster var blitt til tre , men ingen forklaring . 
Gorgonzola , talegio og manchego sammen med litt fikensyltetøy smakte likevel godt . 
Det er nesten så man kan konkludere med at det kjøres caféstil både på dag- og kveldstid . 
I alle fall når det kommer til servitørnivået . 
Noen glepp på Glipp 
Med sin varierte meny og sentrale beliggenhet skulle utgangspunktet være det beste . 
Men ikke alt stemmer på Glipp , verken blant servitører eller på kjøkkenet . 
KRISTIANSAND : 
Med stadig fallende utetemperaturer var det godt å komme inn på Glipp . 
Vegg i vegg med biblioteket ligger denne hybriden mellom kafé og restaurant og tilbyr et rikt utvalg av småretter , sine pizzawok-er og en kveldsmeny for restaurantgjester . 
Rosmarin og Estragon slo seg ned ved et ledig bord , og denne kvelden var det ikke trangt om plassen . 
— Kanskje vi får prøve litt tapas først , for det er ingenting som listes som forretter her , forkynte en Estragon som så smått begynte å gjenvinne varmen i kroppen . 
Servitøren , en av den smilende sorten , men med et kunnskapsnivå om stedets mat som skulle vise seg å være lavt , leverte ut menyen , men ikke så mye mer . 
Man kommer langt med smil og høflighet , men for dem som er interessert i mat og drikke , ble fraværende kunnskapsoverlevering fra kjøkken til servitører veldig tydelig denne kvelden . 
— Kanskje noen hurtigstekte scampi med chili , ingefær og hvitløk ? 
Rosmarin veide de ulike tapasrettene fram og tilbake . 
- Og jeg har lyst på lammecarré til hovedrett , repliserte Estragon , som syntes navnet på retten 
Får fra gård var morsomt ( men hadde vært enda morsommere om servitøren hadde vært i nærheten av å vite området gården stammet fra ) . 
Med pastaretten Snill okse ; grillet , strimlet indrefilet av okse med rotgrønnsaker og steinsoppsaus til Rosmarin , var valgets kval unnagjort . 
Et rødt glass Tinto Crianza fra Castillio Perelada , Spania , ble også bestilt . 
Forretten , som ikke var alt for spennende presentert , var likevel sympatisk på smak . 
Men verken ingefæren , chilien eller hvitløken var tilsatt retten i en form som maktet å prege smaksbildet . 
Heldigvis var ikke scampiene mer stekt enn at sprøheten i kjøttet var beholdt , og da ble det en mild , men behagelig start på måltidet . 
Hovedrettene ankom bordet , de og ga et godt førsteinntrykk . 
Lammeretten til Estragon var seksjonert på en avlang , hvit tallerken . 
Carréstykker , ratatouille og saus var dandert hver for seg . 
Kjøttet fra filetkammen er et takknemlig utgangspunkt for å skape en velsmakende rett , og de karakteristiske ryggbeinspipene i carréen avgir gode smaker i stekeprosessen . 
På Glipp hadde de stekt kjøttet i meste laget , og den rosa fargen lammekjøtt fra sadelen bør ha , hadde glidd over i grålige toner . 
Smaken var likevel god , men det var verre med tilbehøret . 
Ratatouille er på mange måter helt ok , men som eneste tilbehør mister man en viktig bestanddel av tyggemotstand . 
— Jeg savner noe sprøtt og noe med enda tydeligere syre- og fargefaktor , sa Estragon som samtidig slet med sausen . 
Den smakte sterkt av buljong , og jevningen gjorde den blass i farge og seig i konsistens . 
— Her er det kraftig forbedringspotensial , var dommen over den mørke sausen . 
Rosmarin var mer tilfreds på sin side av bordet . 
Pastaretten med grillet strimler av indrefilet av okse var behagelig på smak . 
Steinsoppsausen smakte tydelig av nettopp en av skogens høstkardinaler , og føltes sesongriktig . 
— Velsmakende , men det hadde jo vært lov å håpe at soppen hadde vært fersk på denne tiden av året , sa Rosmarin med en anelse skuffelse i stemmen . 
Realitetsorienteringen plasserte fort soppen i avdelingen tørket på glass . 
Noen av biffbitene var møre som smør , mens andre krevde uforholdsmessig mye arbeid å tygge gjennom . 
Manglende trimming av kjøttet er sannsynligvis forklaringen på det , men skulle vært mulig å unngå når man serverer indrefilet . 
Den spanske rødvinen fra Katalonia gjorde seg fint og framsto med friskhet i finishen . 
— Dere har kanskje lyst på noe dessert til slutt ? 
Servitøren ryddet bordet og anbefalte samtidig sjokoladebrûlée . 
Rosmarin hadde få problemer med å skulle prøve denne avarten av den mer kjente creme brûlée , med rene vaniljesmaker . 
Panna cotta med bringebærsorbet ble bestilt i retning Estragons dessertmage . 
Sjokoladebrüleen manglet det karakteristiske sprø sukkerskjoldet som kjennetegner denne desserten , men hadde en konsistens som var tiltalende og myk . 
Vanilje- og karamellsmaken var naturlig skjøvet til side for sjokoladenyanser , men smaken var likevel ikke veldig spennende . 
En råere sjokolade med høyere kakaoinnhold og en anelse mokka fra bitter espresso hadde nok falt mer heldig ut . 
Noen friske bær var med på å løfte smaksspekteret , og alt i alt kom Rosmarins avslutning greit ut . 
Panna cotta og bringebærsorbé er en god kombinasjon . 
Det er en enkel variant for kjøkkenet , særlig med tanke på at sorbeten ikke stammet fra kokken selv . 
Men for vaniljeentusiaster ( og de er det mange av ) som lever greit med kjøpte iskremvarianter ( og de er det også mange av ) , vil denne desserten framstå som et godt punktum på et måltid . 
— Jeg tror mangfoldet i menyen og den avslappete atmosfæren lokker mange hit selv om det mangler en del på perfeksjonismen , konkluderte Estragon . 
Regningen på i underkant av 1200 kroner for to retter og to glass vin plasserer Glipp i et behagelig prissjikt . 
Mere kunnskap blant servitørene , detaljorientert kjøkken og noen oppussingskroner lagt i potten ville likevel løftet stedet . 
Herlig hektisk på Nedre Torv 
Det er folkelig , avslappet og hektisk på samme tid på Herlig Land . 
Man merker det med en gang man kommer innenfor dørene . 
Det oppstår umiddelbart en slags kindereggfølelse ; bar , kafé og restaurant i ett og samme lokale . 
Det er på mange måter et krevende konsept , men dersom man ikke forventer dresskledde kelnere , forseggjorte og mangeretters menyer , kan slike spisesteder fungere godt . 
Rosmarin og Estragon ble geleidet til et bord oppe på avsatsen som markerer à la carte-avdelingen . 
Her var det utsikt til kafébordene og det yrende livet som utspant seg denne kvelden . 
— Lurer på om kjøkkenet klarer å hanskes både med kafeen og restauranten , undret Rosmarin seg . 
Estragon på sin side , pløyde gjennom menyen , som rommet både typiske kaféretter , pizza- og pastaretter , samt hovedretter beregnet på restauranten . 
Herlig Land tilbyr fem hovedretter og tre desserter , men lister ikke opp noe de kaller forretter . 
Det er noe italiensk over stedet . 
Estragon fant roma-inspirerte bilder i menykartet og italienske sitater på veggene . 
Se non sopporta il calore vattene dalla cucina , som betyr noe sånn som hvis du ikke tåler varmen , hold deg unna kjøkkenet , pryder den ene veggen . 
— Det er mye presisjon i interiøret her , konkluderte Rosmarin . 
Det er hun som pleier å få det siste ordet når det kommer til design og dekor , og hun mente det var mange flotte detaljer som viser stilren interiørsmak . 
— Har dere kommet fram til noe ? 
En kelner som virket som om han hadde mange bord å rekke over , hastet innom og sto klar med blyant og blokk . 
Blid og imøtekommende , men ikke av den typen som får gjestene til å føle seg ordentlig velkommen . 
Det er lett å skjønne at Herlig Land med høyt trykk og upretensiøs stemning må saldere noe på den personlige servicen for å få hjulene til å gå rundt , men så går det også på bekostning av opplevelsen man sitter igjen med etter endt besøk 
Etter hvert kom en ny kelner som gjorde sitt ytterste på servicesiden . 
Estragon prøvde seg på en Landgris fra Jæren , mens Rosmarin ville ha Parmesankylling . 
Fra et ganske moderat vinkart for et sted som presenterer seg som både restaurant og bar , ble det bestilt en Nipozzano Chianti Rúfina Riserva , en toscaner som skulle dekke opp både svin og fjærkre . 
Om Rosmarin , med en anelse skepsis , lurte på om kjøkkenet ville takle mange mennesker og levere mat seint , ble akkurat det fort gjort til skamme . 
For etter en liten smak på vinen og noen korte betraktninger rundt stedet , kom maten . 
Rekordrask levering . 
Porsjonene er det ikke noe å si på og vil glede de sultne og storspisne . 
— Masse mat , ble konstatert , før de ga seg i kast med smakingen . 
Det ble fort klart at kyllingen kom best ut . 
Den var saftig og perfekt stekt ; en anelse rosa i kjøttet , noe som er så viktig for at saftigheten ikke skal forsvinne inn i ovnen eller grytene . 
Entrecôten av vestlands-grisen hadde dessverre blitt stekt slik at kjøttsaften og spensten var noe borte . 
— Jeg tror jeg skjønner en av grunnene hvorfor det gikk så kjapt på kjøkkenet , sa Estragon , da han sammenliknet de to rettene . 
Amadinepotetene og grønnsaksblandingen var de samme på begge tallerkenene . 
Et raskt blikk i menyen viste at grønnsakene og potetene var gjengangere på samtlige hovedretter . 
Sausene var imidlertid forskjellige . 
Rosmarin hadde en kremet saus med rause mengder estragon , som passet godt til kyllingkjøttet , men parmesansmaken druknet i andre smaker . 
Estragons gris ble toppet med bearnéssmør . 
God på smak , men savnet etter en varm sjysaus eller liknende var likevel til stede . 
Kelneren var innom bordet og ved jevne mellomrom og tok seg tid til å høre om maten . 
Det er tre desserter å velge mellom på Herlig Land . 
Blant dem finner man en bestselger og signaturrett kalt Oh my God ! 
Det er brownies og kokos- / vaniljeis , servert i rykende varm jernpanne . 
En gedigen porsjon av en dessert . 
Estragon prøvde seg på denne . 
Rosmarin var hissig på Bestemors lune eplekake . 
I browniedesserten var kombinasjonen av sjokolade og is god ( men ikke som i God ) , og den lune sausen med sjokoladesmak rammet det hele fint inn . 
Dette er en rett for de som liker det søte , for det er ikke spart på sukkeret . 
Som avslutning på et kjøttmåltid , var savnet etter en syrebestanddel tydelig . 
En physalis til pynt , denne søramerikanske fruktpyntlevningen fra 90-tallets kjøkken hjalp lite på manglende snerpenhet til den sødmefylte desserten . 
Eplekaka , som skal ha ros for å stamme fra kjøkkenet og kokkene selv , hadde også lidd litt av samme sukkerskjebne . 
Gode smaker av karamell og kanel ble nesten litt bedøvet av søtheten . 
- Det er jo smak og behag med søtningsgrad , og jeg er egentlig glad i alt søtt , det ble bare litt vel mye , sa Estragon og tømte den siste lille espressoslurken . 
Regningen på 1400 kroner for to retter og en flaske vin er omtrent der det ligger i Kristiansand , og for de som vil ha det folkelig og ønsker mye liv , er Herlig Land et godt alternativ . 
Utenfor var det også sannelig en del folk som fremdeles satt og klamret seg til glassene sine ved utebordene . 
Fædrelandsvennens lovnad om Indian summer var muligens tatt helt bokstavelig . 
Rosmarin og Estragon kneppet allværsjakkene og småhutret seg gjennom Markens . 
Mississippi Burning 
Det er en upretensiøs stemning på den kreolske restauranten Mississippi fra begynnelse til slutt på et besøk . 
Prisnivået er behagelig , og det er mange gode smaker , særlig for tilhengere av sterk mat . 
Estragon og Rosmarin besøkte restauranten for første gang , men hadde lokalene til Heat , som huset stedet for inntil ett år siden , relativt friskt i minne . 
Interiøret er en del forandret , fargene på veggene holdes i oransje og rødlige toner , og bilder og musikk er inspirert av sørstatene i USA . 
Fra høyttalerne ble de møtt av Tom Waits ’ hese stemme , og det inspirerte til røff mat og øl i glassene . 
En i overkant avslappet servitør ( og deleier ) tok i mot anmelderne og var aldri mer enn passe interessert i å yte service , men gjorde sakene greit og ryddig . 
– Rart at folk med eierinteresse ikke er enda mer på hugget , filosoferte Rosmarin mens hun bladde seg gjennom en fyldig meny . 
Mat inspirert av det kreolske og cajunske kjøkkenet dominerer , og felles er sterke crossover-smaker . 
Forenklet kan man si at den kreolske maten har sitt utspring fra de store slaveplantasjene , mens cajun-maten stammer fra det fordrevne canadiske “ småkårsfolket ” som befolket New Orleans-området . 
Til forrett bestilte de gumbo-suppe , en sterk suppe med skalldyr og kylling og Tiny Étouffé , det siste en cajunrett med skalldyr og ris i en tykk , krydret saus . 
Hovedrettene ble jambalaya , en avart av Spanias paella , hvor safranen er byttet ut til fordel for andre sterke krydderier , mens Rosmarin ville prøve en Mississippi Steak , mørbradbiff , tilberedt på sørstatsvis . 
– Mye smak , mente Estragon da han slurpet i seg gumbo med kyllingbiter , krydderpølse og det som skulle være skalldyr . 
Kraften var potent , kyllingen og pølsa velsmakende , men rekene og den lille krepsehalen var mer som viskelær å betrakte . – 
Man kan argumentere så mye man vil med prisnivå , men det virker mot sin hensikt å bruke reker i lake . 
Rosmarin som også fikk smake , fylte ut : 
— Når de i tillegg varmebehandles på denne måten , blir det helt umulig . 
Det samme gjaldt for hennes étouffé , som utover lakeproblematikken hadde et bredt spekter av sterke , gode smaker , og i bunnen lå det ris som en god og fyldig grunnmur i suppeskålen . 
De to skålet i Wit fra Nøgne Ø , et lyst øl som klarte å holde tritt med krydderet . 
Maten så langt var ingen skuffelse selv om det var saldert på råvarene . 
Servitøren var rutinemessig innom bordet med jevne mellomrom , men var aldri med på å løfte opplevelsen . 
Smilet satt langt inne , og de spørsmålene rundt maten han ikke kunne svare på , ble aldri forestilt kjøkkenet for et mulig svar . 
Hovedrettene var store og pent anrettet . 
Jambalayaen hadde mange av de samme råvarene som gumboen og fremsto mer som en gryterett enn en paella . 
Igjen kom skalldyravdelingen til kort selv om en grillet scampi på toppen var sprø og god på smak . 
Grønnsakene , blant annet aspargesbønner , manglet litt friskhet , men kyllingen og de chorizo-aktige pølsebitene var med å gi retten mangfold . 
Risen var myk og hadde absorbert mange av de ulike smakene . 
– Dette er kraftig kost , men slett ikke galt , altså . 
Estragon langet nedpå , men porsjonen var likevel i meste laget , selv for en sulten anmelder . 
– Mississippi-steaken er også gjort på en kreativ måte , mente Rosmarin som koste seg meg en grillet mørbrad . 
Den var tranchert i tynne skiver , dandert på en seng av grov rotmos , servert med en mørk og sterk soppbasert sjysaus . 
Biffen var mør , hadde tydelig grillsmak og var passelig krydret , men store ovnsbakte poteter var en smule overdimensjonerte selv i en slik rustikk setting . 
– Jeg synes de har valgt en veldig søt potettype , jeg ville nok ikke hatt det som førstevalg , forklarte Rosmarin som likevel fortærte det meste på tallerkenen og smattet fornøyd i kjent stil . 
Joda , det er mye bra på matfronten på restaurant Mississippi , og man kan gjerne si det først som sist , det er billig å spise på dette stedet . 
Prisene er under gjennomsnittet , både på mat og drikke , Lenge etter at feriepengene tikket inn på konto , er det mange som setter denne parameteren høyt . 
Dessertene på Mississippi står i iskremens tegn . 
– Det er is i alle dessertrettene , kunne servitøren opplyse om . 
Iskrem er godt , men igjen sviktes det på det hjemmelagde . 
Det er ikke så stas å gå ut og spise når hele eller deler av desserten er kjøpt inn som frysevare . 
Dette til tross , Rosmarin bestilte en Dixie Fruits , krydderpære med sukkerlakemarinert ananas , og Estragon prøvde seg på Louisiana Pudding , som på norsk ville blitt kalt brødpudding . 
Begge med innslag av Hennig Olsen-is . 
Rosmarins krydderpære var nydelig kokt , men manglet litt på kryddervalgene ; det smakte litt lite , bare søtt og godt . 
Brødpuddingen var også bortimot perfekt i konsistensen , men led litt under samme skjebne som krydderpæren . 
Som avslutning på et måltid med mange sterke smaker , kunne kjøkkenet med fordel spisset dessertene – i dette tilfellet med for eksempel kanel eller anis . 
Lønnesirup og en marinert epleskive sammen med brødpuddingen var godt valg , og alt i alt var det et bra koldtkjøkken denne kvelden . 
Regningen på under 800 kroner var gledelige nyheter , og Tom Waits var tilbake over høyttalerne da de forlot lokalet . 
“ I wish I was in New Orleans ” . 
Lun stemning på Hartmanns 
Brygge 
Det er potensial på Hartmanns Brygge . 
Restauranten med suveren beliggenhet kan bli et in-sted om det jobbes med kvaliteten i flere ledd . 
Rosmarin og Estragon har besøkt de fleste av de såkalte sjønære restaurantene i Kristiansand , og Hartmanns Brygge sorterer også under spisesteder med nær tilknytning til Kvadraturens strandlinje . 
Menyene har flere fellestrekk . 
Kremet fiskesuppe går igjen . 
– Jeg savner at flere virkelig prøver å skille seg ut og tilbyr noe ut over det vanlige , mente Estragon . 
Hartmanns Brygge er likevel annerledes på interiørfronten . 
Der naboene dyrker det maritime , er Hartmanns brygge mer hjemmekoselig og nøytral i sin innredning . 
– Det er litt som å være på en fin hytte , sa Rosmarin , som hadde sine interiørbriller langt framme på nesen , som vanlig . 
Menyen på Hartmanns er ikke nevneverdig stor . 
Tre forretter , seks hovedretter og tre desserter er lite , men kan forsvares med perfeksjon i alle ledd . 
Dessverre manglet det en del på flere punkt i både smak og presentasjon . 
Servitøren som først trakterte de to , virket middels motivert . 
Anbefalingene var få , feil mat levert og ubesvarte spørsmål om produsenter og detaljer ved maten var dessverre symptomatisk for deler av personalet denne kvelden . 
Det var aldri snakk om å etterfylle vinglassene , og stearinlyset måtte Rosmarin tenne selv . 
Forrettsvalget ble tunfiskcarpaccio og norsk asparges , og ovnsbakt lysing og kalv fra filetkammen til hovedrett . 
Med en langt mer oppgående kelner som etter hvert overtok bordets servering , ble en Borgogno Barbera d ’ Alba et kompromiss fra drikkekartet . 
Denne røde italieneren skulle prøve å matche all maten utenom tunfisken . 
Riktige forretter kom etter hvert på bordet , og så langt var i alle fall synsinntrykket sympatisk . 
Tunfisken var lekkert dandert , men smaken av wasabikrem og kaviar klarte ikke helt å utfylle den rå fisken . 
India Pale Ale fra Ægir Bryggeri i Flåm var friskt og godt sammen med Estragons helt ordinære forrett . 
Rosmarins grillete asparges var gode på smak selv om råvarene her ikke holdt helt topp klasse . 
Litt slappe i stilken , mistet de den sprø , fantastiske konsistensen som denne grønnsaken kan ha på sitt aller beste . 
Til aspargesen ble det servert grillet serranoskinke , som hadde mistet noe av sin saftighet gjennom varmebehandlingen . 
Innrammingen av rødvinssirup var et godt valg . 
— Det er ikke helt lett å se filosofien bak menyvalget , reflekterte Estragon . 
Han fortsatte : 
– Det gjøres et poeng ut av det norske opphavet på noen retter , mens skinkevalget er spansk og tunfisken har vært på langtur før den nådde kjøkkenet . 
De lokale råvarene er så bra at det ville blitt vel så spennende med kortreist mat . 
Kalvefilet er et lyst og usedvanlig mørt kjøtt . 
Estragon forlangte medium minus stekingsgrad , og det fikset kjøkkenet fint . 
Kjøttet smeltet i munnen og valget av søtpotetpuré og madeirasaus var med på å framheve kjøttets egenart . 
Dette er en vellykket rett som holdt godt mål , både smaks- og presentasjonsmessig . 
Vinen fra Piemonte hadde passelig med tanniner og falt fint inn med resten av denne retten . 
Rosmarin ble sittende og se på sin hovedrett . 
Lysing er et interessant menyvalg . 
Denne torskefisken som man finner på få restaurantbord i Norge ( men ofte i Sør-Europa ) , har mye til felles med sin mer kjente torsketremenning , og det er flott at noen velger å løfte fram slike fiskearter . 
Men det var skuffelse å ane i Rosmarins blikk . 
Ett lite stykke hvit fisk lå på et hav av salat i en dyp tallerken . 
Det så nærmest ut som om en pakke blandet salat var strødd utover , ispedd store biter soltørkede tomater og en salsadressing med hint av kapers og eple . 
– Her mangler det mye på presentasjon , slo hun fast. 
– … og på smak , fortsatte hun etter noen munnfuller . 
Fisken var bakt for lenge , noe som gjorde at spensten i fiskekjøttet glimret med sitt fravær , og salaten ble for dominerende , både for øye og ganen . 
For 278 kroner burde en slik rett ha fått et annet preg og satt sammen på en langt mer kreativ måte . 
Dessertprioriteringen syntes også å være en del nedtonet her . 
Som på mange andre av byens spisesteder velger også Hartmanns Brygge å presentere en dessertmeny med minimalt av hjemmelagede innslag . 
Brownies var det eneste genuine servitøren kunne stå inne for , også den retten med god hjelp av Hennig-Olsens islager . 
Det er skuffende at ikke flere velger å lage dessertene sine selv , enkelt og greit . 
Browniekaken var imidlertid god . 
Det var ikke spart på ekte sjokolade i den , og den ble servert lun . 
Noen skiver importert jordbær og vaniljeis var gode smaker sammen , anmeldernes iboende kjøpeisskepsis til tross . 
Det finnes en bryggemeny for de som vil ha det mer avslappet , tyne det siste ut av sensommeren med himmelen som tak , og spare lommeboken for noen lapper . 
Regningen på 1500 kroner for Rosmarin og Estragons treretter er gjennomsnittlig , prismessig . 
Totalinntrykket er dessverre ikke i toppklassen , men restauranten har potensial . 
Ny meny med tydeligere matfilosofi og et skjerpet vertskap vil kunne løfte spisestedet flere hakk . 
Skjær i sikte ved Sjøhuset 
Beliggenheten er fantastisk , og stemningen rundt og i restauranten Sjøhuset er upåklagelig . 
Men maten og servicen står ikke helt i stil , der Markens møter havet . 
Solen hadde lokket mange til Sjøhusets uteservering denne kvelden , og det var nesten naturstridig for Rosmarin og Estragon å trekke inn i hovedrestauranten . 
De store vinduene og den flotte utsikten fikk Rosmarin til å utbryte i det dunkle lyset : 
– Det føles litt som å være om bord på et skip , dette . 
Så er det kanskje litt av tanken med interiøret også . 
Skipsdekorasjoner er et tydelig tema . 
Det er ofte et krevende konsept å kombinere en stor og populær bryggekafé med masse gjester , sommermeny ( og full à la carte i deler av uteseksjonen ) med en stor restaurant innendørs . 
Det skulle vise seg å bli lang ventetid på mat og en service som ikke helt holdt mål . 
Menyen på Sjøhuset er naturlig nok preget av havet , både innen skalldyr og fisk . 
Men for de som sverger til kjøtt , er det også alternativer . 
– Vi holder vel oss til hvitvin i kveld ? spurte Estragon retorisk og hadde fått los på en skalldyr-plateau , et skikkelig berg av et fat som skulle inneholde det meste av skalldyr og duge både som forrett og hovedrett . 
Men til en pris på over 600 kroner var det også mye forventninger i lufta . 
– Jeg tror jeg prøver en skalldyrbisque til forrett og breiflabb til hovedrett , slo Rosmarin fast . 
Med en flaske Joseph Mellot Pouilly-Fumé lå det til rette for gode smaker . 
Menyvalget ble i stor grad gjort uten bistand fra servitøren tildelt anmeldernes bord . 
Det var ikke så mye hjelp til anbefalinger verken på mat eller drikke , og kontrastene blir store til dansk dynamitt i Ny-Hellesund , som de opplevde ved forrige restaurantsjekk . 
Forretten til Rosmarin ble servert , og den sterkt reduserte bisquen med sjøkrepshale og julienne-kuttede grønnsaker så tiltalende ut . 
Men smaken var ramsalt . 
– Det må nesten ha skjedd en feil på kjøkkenet , hvisket Rosmarin litt brydd , som ikke klarte å spise mer enn et par skjeer , samt dyppe biter av brødet i den salte suppen . 
Estragon , som ennå ikke hadde sett noe til sin kombinasjonsrett , smakte og var enig . 
– Det kan virke som om kokken har saltet kraften før den ble redusert , da går det fort galt . 
Med galgenhumor skulle man tro det opprinnelige saltlageret fra 1892 bygningen en gang var , fremdeles satt i kjøkkenveggene . 
Estragon begynte å bli utålmodig . 
På en restaurant som selv proklamerer høy kvalitet både på mat og service , er det underlig ikke å tenke på den ventetiden som gjorde seg gjeldende denne kvelden . 
– Det føles litt som å vente på Godot , sa Estragon matt da det hadde gått fem kvarter siden de bestilte . 
– Men Godot kom jo aldri , kjære Estragon , svarte Rosmarin som hadde fått øye på servitøren som kom bærende på hovedrettene . 
Rosmarin fikk sin breiflabb , dampet med en liten grillfinish i overflaten , dandert med savoykål , bacon og skalldyrsaus . 
Det tok ikke mange bitene for å merke at dette var godt . 
Riktig tilberedt fisk og smakfullt tilbehør . 
Estragons skalldyrkombinasjon kom på et fat i to etasjer og så riktig så innbydende ut da det ble plassert foran ham . 
Øverst var det dampede blåskjell og panneristede kamskjell . 
Det var velsmakende selv om ferske kamskjell med rogn hadde vært enda bedre enn frosne . 
Å bevege seg til underetasjen av kreasjonen var derimot en skuffelse . 
Tilsynelatende fine råvarer ; reker , kongekrabbe , krabbe og hummer høres tiltalende og fristende ut for skalldyrfantaster . 
Men kokt canadisk hummer , som ikke smakte som den ble levert levende til kjøkkenet , fylt krabbeskjell , slik man får det i nærbutikken og kongekrabbe som kom helt naturell , blir ikke det helt store . 
– Jeg savner tilbehør og kreative løsninger , slo Estragon fast . 
Det var ingen sauser , hjemmelaget majones , aioli , focacciabrød eller annet som hadde løftet råvarene ( majones og aioli stod i menyen og ble nok bare glemt ) . 
– Du var den heldige i dag , Rosmarin , vi skulle holdt oss til de varme hovedrettene . 
Det er viktig å vektlegge det som er bra , og breiflabben var god . 
Skalldyrtallerkenen innfridde på sin side absolutt ikke , mye på grunn av manglende helhet og valg av råvarer . 
Sjøhuset har fem desserter på menyen . 
Mangosuppe hørtes mest spennende ut , men da karamellisen ikke kunne tilskrives kjøkkenet , falt valget på Vår lille fristelse ( to kuler hjemmelaget sorbet ) og sjokoladefondant med nougat . 
Det var ikke dårlige valg , og dessertene ble en fin avslutning på måltidet . 
Sorbeten hadde kraftig bjørnebærsmak , små biter av kiwi og granateple passet godt sammen . 
Estragons fondant hadde sterk og konsentrert sjokoladesmak . 
Den kom med en kule is , som dessverre ikke var hjemmelaget , samt friske bær . 
– Dette var litt ujevnt , konkluderte Rosmarin . 
Det gode utgangspunktet med beliggenhet og lokaler kunne gitt en perle av perfeksjonisme om det var ønske om å satse på mat og detaljer i stil med rammene rundt dette stedet . 
Papirservietter og papirduker , smør i aluminiumskåler , og servitører som ikke vasker og rydder bordet mellom hovedrett og dessert , er dessverre ikke et slikt sted helt verdig . 
Prisnivået , regningen kom på rett under to tusen , er i toppsjiktet , maten var dessverre ikke helt i samme stil . 
Fandango i havgapet 
De naturskjønne omgivelsene danner rammen rundt den helt spesielle opplevelsen det er å spise og drikke godt på Bølgen & Moi i Ny-Hellesund . 
For mange vil også båtturen være en del av det spektakulære . 
En kveld på Verftet kan anbefales . 
NY-HELLESUND : 
Idet man går i land på brygga ved Verftet i Ny-Hellesund , skjønner man at det er noe annerledes over dette stedet . 
Idyllisk plassert i den gamle uthavnen i Ny-Hellesund , er det som om man kan føle skipstrafikken fra fordums dager og gjenoppleve knutepunktet stedet en gang var . 
Det historiske suset paret med innovativ tenkning og offensiv satsning merkes fra første sekund . 
Rosmarin og Estragon ble tatt imot på utsiden . 
Det er ikke hverdagskost på deres anmelderrunde i Kristiansand og omegn , og byens blideste servitør ( og restaurantsjef ) skulle vise seg å holde mål hele veien . 
Inne i restaurant Bølgen & Moi er det gjenkjennelig , men likevel egenartet . 
Per Fronths dekorasjoner og installasjoner går igjen , både ute og inne . 
Det er rustikt , men elegant . 
Det tok ikke den danske servitøren lang tid å overbevise de to om at en syvretters surprise meny var det eneste riktige . 
– Bare overrask og imponer oss , du , smilte Estragon . 
– Det skal vi sgu saktens ordne , kontret servitøren og levnet ingen tvil om at denne ukes meny tålte dagens lys . 
Vinmeny ble også bestilt . 
På det mikroskopiske kjøkkenet , plassert med fullt innsyn for alle gjester , var det hektisk aktivitet , og det er imponerende at den tilmålte plassen kan traktere de 30–50 gjestene en full restaurant utgjør . 
Etter en appetittvekker i form av kongekrabbesalat , som scoret mer på presentasjon enn faktisk kulinarisk verdi , kom det lekkerbiskener på løpende bånd . 
Porsjonene er små , men i en stor meny er det en gave for de aller fleste . 
Marinerte reker og kamskjell åpnet ballet . 
Grønne jordbær satte et fint , syrlig preg på retten , og sammen med pepperrot var det en forrett med mange gode smaker . 
Kokkens egen rabarbra-gazpacho var et deilig innslag . 
Et glass Giacosa Fratelli Gavi fra Piemonte passet fint til den sterke smaken av pepperrot . 
En lett gravet laks overtok stafettpinnen . 
Smaken var mild , kanskje i mildeste laget , men sammensetningen av en pittoresk dillmajones , syltet økologisk agurk , knasende sprø reddik og løyromkaviar skapte helhet i retten . 
I glasset var det kommet Petit Chablis , fruktig og relativt god fylde . 
En fin burgunder med et hint av eik i smaken . 
Den neste retten var tyngre i uttrykk og smak . 
Breiflabb-kjaker med purre og potetskum . 
Blain Gagnard Chassagne Montrachet 2008 fikk Rosmarin til å sperre øynene opp . 
– Dette er en vinopplevelse fra Burgund ! 
Bacon-consommé med posjerte vaktelegg var siste stopp før hovedretten og var et godt menyvalg . 
Store biter av bacon og sjalottløk passet nydelig sammen med de delikate vakteleggene . 
– Jeg er spent på hovedretten , sa Estragon og tømte siste rest av hvitvinen før røde ripassodråper fra Cecilie Beretta skulle ledsage kjøttet . 
– Har nyslaktet lam nådd kjøkkenet , mon tro ? tenkte Rosmarin høyt og drømmende . 
Hun skulle vise seg å være sanndrømt . 
Indrefilet og brissel av lam fra Nærbø på Jæren var en fryd for øye og gane . 
Lammebrissel er sjelden på norske menyer , og det er synd , for det er fantastisk godt . 
Sellerirotpure passet fint , men blir sikkert byttet ut til fordel for jordskokk når det er sesong for den . 
Rødvinen fra Veneto med en anelse lakris i smaken gjorde seg godt sammen med kjøttet og den sterkt reduserte sausen . 
Før desserten foreslo den til en hver tid oppmerksomme servitøren at maten kunne få synke litt , og at det var verdt å ta turen ut og sjekke omgivelsene . 
På en annerledes kveld er det nettopp slikt som passer . 
Verftet i Ny-Hellesund er intet mindre enn spennende . 
Konferanselokaler , overnattingsmuligheter og bryggekafé rammer inn Bølgen & Moi-restauranten , det pulserende hjertet i denne organismen . 
Tankene rundt lokale råvarer , egendyrking av urter og grønnsaker er ikke nytt i Trond Moi-sammenheng , men omgivelsene her ute er så unike . 
– Det mangler bare de lett irriterende lydene fra vaktler og dverghøns og synet av egne lam som uvitende spankulerer i strandkanten , sa Estragon begeistret . 
– Det er ikke umulig at det skjer , kunne restaurantsjefen fortelle da Estragon lanserte sine ideer ved dessertbordet like etter . 
To desserter sto på menyen og ble servert i rask rekkefølge . 
Det gjorde ingenting , for smakene harmonerte fint . 
På den ene tallerkenen sto en potent karamellparfait og dirret , som sammen med frisk rabarbra og nyplukket syreblader fra egne bed ble en søt , liten fandango . 
Nydelig kombinert med Riciotto di Soave og Borgo Maragliano Brachetto . 
To gode dessertviner avstemt til ulike deler av desserten . 
Måltidet ble avsluttet med jordbær og hvit sjokolademousse . 
Kokkens valg av frisk estragon og estragonsirup var meget smart , og smakene satt lenge i munnen . 
– Knallbra , konkluderte Rosmarin idet lyden av taxibåten nådde dem . 
Prisene er heller ikke avskrekkende . 
Ca 2500 kroner for to personer med full pakke er ikke noe å si på . 
Da båten rundet neset og man kunne skimte Vilhelm Krags Havbukta , hvor han i sin tid bodde , nærmest hvisket Rosmarin ut i sommernatten : " '' " Akk , herre , det lider mot høstens tid og Persiens roser de faller . 
Og duggen gråter på nellikens munn , og løvet visner , o herre . 
" ' ' " 
De ble stående på dekk innover . 
Sommerkveld i biffens tegn 
Er man kjøttsulten og lysten på en mør biff , er Slakter Sørensen sannsynligvis et fornuftig valg . 
Servitørene er hyggelige , men kunnskapsnivået er varierende . 
KRISTIANSAND : 
— Jeg er spent om de virkelig satser på spennende kjøttprodusenter og lokale råvarer slik hjemmesiden antyder , sa Estragon etter at de hadde fått anvist et hyggelig bord innerst i lokalet . 
Reklamelogoen til Gilde svarte for seg selv . 
- Det hadde i alle fall vært interessant om de hadde skiltet med spesifikke kjøttferaser som for eksempel charolais eller limousin , som er en del av Gildes sortiment , mente Rosmarin og leste seg gjennom menyen som bestod av fire forretter , ni hovedretter og fire desserter . 
Det går naturlig nok mye i kjøtt hos Slakter Sørensen , og hovedrettvalget falt på to biffvarianter . 
Den sympatiske servitøren kunne med overbevisning anbefale churrascosteak , en argentinsk gauchobiff . 
Med norsk storfekjøtt på menyen ( utelukkende fra overnevnte monopolprodusent ) er vel det å betrakte som en litt forfinet benevning på grillet entrecôte . 
Estragon lot seg uansett lokke . 
Rosmarin bestilte ‘ Biffhusets Tournedos ’ , som er grillet indrefilet , servert med béarnaisesaus , sauterte grønnsaker og fløtegratinerte poteter . 
Argentineren var i selskap med båtpoteter , coleslaw og chimichurrisaus . 
Det siste er en argentinsk klassiker , ofte som følge til grillet kjøtt , og er en kald persille- og hvitløksbasert urtesaus ispedd sterke kryddere og olivenolje . 
- Denne er vår signaturrett om sommeren , kunne servitøren opplyse om mens han også tok forrettbestillingen på sørlandsk fiskesuppe og andebrystrullade . 
Slakter Sørensen er en del av Mat & Uteliv , og interiøret følger opp i samme gjennomførte stil som på Makrellen . 
Ulikt selvfølgelig , men med en tydelig tanke rundt konsept , tema og utforming . 
Forrettene ble servert , og brødet som landet sammen med fiskesuppa er verdt å stoppe opp ved . 
Fersk focaccia med Kviteseidsmør løftet nivået umiddelbart . 
Sørensens fiskesuppe trengte drahjelp fra brødfatet , for den var ikke all verden å skryte av . 
Lite smak og lavt saltinnhold gjorde sitt til at Rosmarins forrett bare ble én av mange sørlandske fiskesupper i rekken . 
Pluss for ferske blåskjell , men rekene synes å lide under høye innkjøpspriser og var enten lakebaserte eller varmebehandlet alt for lenge . 
— Etter kroppsspråket ditt å dømme , tror jeg at jeg var mer heldig med min andebrystrullade , sa Estragon mens han langet innpå urtedressing og frisk timian som passet utmerket . 
Dette var en fin variant og godt valg for en sommerlig meny på torget . 
Rosmarin og Estragon delte en pale ale til forrettene . 
En noe uortodoks mat og drikke-kombinasjon som ikke servitøren skal lastes for . 
Ølet passet godt til andebrystet , mens suppa i større grad skrek etter hvitvin . 
Få glassalternativer på drikkekartet gjør imidlertid det valget komplisert . 
Fra bordet innerst i lokalet var det god oversikt , og Estragon kunne tydelig registrere at også Slakter Sørensen benytter seg av til dels unge og som oftest da uerfarne servitører . 
I dette tilfellet meget unge . 
- Det er lett å skjønne at det er lønnsutgifter å spare , men det er en kvalitetspris å betale . 
Selv om alle involverte kelnere på testernes bord denne kvelden var smilet selv , og noen i staben er erfarne , blir kunnskapsnivået for lavt på sommervikarene når man skal ha en helaften med mye penger i potten . 
Det er ikke så ofte Estragon og Rosmarin gir seg biffverdenen i vold . 
Det er så mye annet på mathimmelen som er verdt å prøve . 
Men i kveld sto hovedrettene i biffens tegn . 
Og det gjorde ingenting , skulle det vise seg . 
Noe overfylte tallerkener med salater og coleslaw sto ikke i veien for at smaken var meget god . 
Både Estragons entrecôte og indrefileten til Rosmarin holdt kvalitativt høyt nivå , både hva smak og mørhet angikk . 
Chimichurrisausen som rammet inn entrecôten ga et deilig anslag av sterke smaker , samtidig som kjøttets egenart ble beholdt . 
Rosmarins indrefilet var mør og smakfull . 
Hun hadde likevel sitt kritiske blikk på plass : 
- Jeg hadde nok foretrukket en béarnaise med mer syre i bunn . 
Den er fløyelsmyk , men mangler sting . 
De sauterte grønnsakene var mer på det jevne , og hun savnet knasende sprø asparges eller liknende . 
Rosmarin lot de røde dråper av den californiske Woodbridge Zinfandel rulle rundt i glasset . 
Den dyp røde vinen , hadde innslag av pepper og krydderier . 
- Leverer de på desserter her , er dette i øvre sjiktet her i byen , hvisket Rosmarin . 
Den mektige porsjonen av fløtegratinerte poteter hindret ikke ønsket om en søt avslutning . 
Svaret kom på bordet noe senere . 
‘ New York Cheesecake ’ og ‘ Sjokoladefristelse ’ ble anbrakt bordet . 
Rosmarin gjøv løs på kaken , mens Estragon smilte seg gjennom glasset med sjokoladekrem , toppet med bringebærpuré . 
- Vanskeligere enn dette trenger det ikke å være for å gi et hjemmelaget og ekte preg på dessertmenyen , mente Estragon som alltid har vært svak for den syrlige bringebærsmaken i kombinasjon med sjokolade . 
Den amerikanske ostekaken med egg i kremen var mektig , men veldig god . 
Med unntak av en noe kjedelig fiskesuppe , innfridde Slakter Sørensen og er et friskt restaurantpust , strategisk plassert midt på torget . 
For de kjøtthungrige er dette et godt alternativ . 
Prisene er ikke avskrekkende . 
1600 kroner for tre retter og vin er forsvarlig . 
Ikke alt var verdt å ta bølgen for Kreativitet og lekenhet er gjenkjennende elementer på Bølgen & Moi . 
Flotte lokaler og proff service er også en del av opplevelsen . 
Ikke alt ved maten fikk Rosmarin og Estragon til å ta bølgen , men ektheten i matfilosofien er verdt å legge merke til . 
Etter at en brann satte en effektiv stopper for Bølgen & Moi i Kristiansand i fjor , var det mange som hadde forventninger til nyåpningen . 
Rosmarin og Estragon var intet unntak . 
Trond Moi og Toralf Bølgen har gjort mye for matkulturen både her til lands og gjennom veldedige prosjekter utenlands . 
Men ville Bølgen & Moi Kristiansand innfri ? 
En proff kelner fikk umiddelbart de to til å føle seg velkommen . 
Menyen er liten . 
Sju retter hvor man kan velge fra tre— til sjuretters meny . 
Rosmarin og Estragon gikk for en identisk seksretter med avvik i dessertvalget , men med husets vinpakke . 
Menyen kunne by på ørret , kveite , skalldyrsuppe , piggvar , kalv , Roquefort-ost og yoghurtsuppe . 
- Deilig gazpacho . 
Rosmarin nøyt appetittvekkeren som ble servert i små glass . 
Denne spanske sommersuppen , servert kald , basert på tomater og andre grønnsaker , satte smaksløkene i beredskap . 
Syltet ørret var en fin åpning på hovedprogrammet . 
Selv om lokal fjellørret hadde vært mer spennende enn oppdrettsfisk , var sammensetningen av den fete fisken og smaken av frisk pepperrot og myk eggekrem god . 
Til dette ble det servert en Riesling Kabinett 2010 ( Schloss Lieser ) , en ganske lett , men fruktig riesling som dessverre ikke hadde rukket å bli tilstrekkelig avkjølt . 
Noen grader for varm , mistet den litt av friskheten sin. ( artikkelen fortsetter under bildet ) 
Kveiten kom som carpaccio , altså i rå , tynne skiver . 
Delikat anrettet med garnityr av grønn salat , beurre noisette og ingefær . 
Ingefæren satte et behagelig småeksotisk preg på retten , men smøret , som i menyen var blitt til burnoisette , hadde fått den lille ekstra varmebehandlingen som ga sausen en anelse brent smak . 
Vinen , en Domæne Gobelsburg ( 2011 ) med druen Grüner Veltliner fra Østerrike hadde masse fruktsmak , var behagelig tørr og spenstig , sin unge alder til tross . 
Før neste rett ble det tid til å se seg rundt i lokalet . 
Det ligger mange tanker bak oppussingen . 
Mye bra her , men det er en del småting som ikke svarer helt til forventingene – Det er stilig med de freskeaktige veggmaleriene , syntes Rosmarin og betraktet Per Fronths dekorasjoner . 
– Med felles inngangsparti for restaurant— og bryggegjester , blir det fort en litt rotete start på kvelden , mente Estragon , som også fant fellesfasilitetene for toalettene ugunstige . 
Skalldyrsuppe med fennikel , mango og kongekrabbe hadde i mellomtiden funnet veien til bordet . 
Både Rosmarin og Estragon er skalldyrsuppe-fantaster og gledet seg til rene smaker fra havet . 
Lekker presentasjon kunne ikke hindre det faktum at smaken var dominert av fennikel og at kongekrabben var usedvanlig salt . 
– Jeg tror nesten kamtsjaktaen har ligget i saltlake . 
Estragons glass med Cuvée Juliette Chardonnay fra Burgund ble fort tomt . 
Det ble vannglasset også . 
Om suppa ikke nådde opp , var piggvaren en opplevelse . 
Den var perfekt bakt i ovnen . 
Saftig og velsmakende kom den sammen med braisert nykål , søtpotetpuré og dillmajones . 
– Dette løfter måltidet , for så langt har det ikke vært en innertier , sa Rosmarin mens hun lot den newzealandske hvitvinen Cloudy Bay forsterke smakene . 
Den unge Sauvignon Blanc-en ( 2011 ) gikk fint sammen med fisken , og den oppmerksomme kelneren var sågar innom bordet med påfyll , på tvers av ettglasspolitikken vinpakken egentlig innebærer . 
Kjøttretten , pannestekt kalvefilet fra Jens Eides sortiment , er i utgangspunktet et interessant valg . 
Spenningen var også stor med tanke på foie gras-sausen , som sammen med rødløkkompott , auberginepure og vårens asparges skulle ledsage ytrefileten . 
Kjøttet var riktig stekt og hadde en glasert og smaksrik overflate , men gåseleversmaken i sausen var dessverre veldig anonym . 
Løkkompotten ble massiv og syrlig og ga vanskelige arbeidsforhold for Côtes du Rhône-vinen ( André Brunel 2010 ) vinansvarlig hadde valgt ut . 
Hintet av mørke bær i smaken sloss med rødløken på tallerkenen og klarte ikke helt å matche det kraftige tilbehøret . 
Dette løfter måltidet , for så langt har det ikke vært en innertier Det nærmet seg avslutning på måltidet . 
Det ble tid for evaluering . 
– Mye bra her , men det er en del småting som ikke svarer helt til forventingene , sa Rosmarin . 
Estragon tittet på det tomme rødvinsglasset , som i en perfekt verden hadde vært oppdaget og etterfylt med en slant når det var kelnerens forslag å la maten synke litt før dessertene . 
Ostetallerkenen var riktig så god . 
Roqueforten var en smaksbombe , og de karamelliserte nøttene passet utmerket . 
Rosmarins yoghurt- / vaniljesuppe var mer på det jevne og maktet ikke å imponere helt . 
Smakene ble for milde og manglet en komplementær sammensetning , tross en mynte- og lime-mousse . 
Kanskje en frisk sorbet i stedet hadde løftet retten et hakk ? 
Det kan synes som om skjæringspunktet mellom folkelig brasserie- og gourmettradisjon er et krevende landskap å bevege seg i . 
Men alt er hjemmelaget , ingrediensene er ferske , og intensjonen om ekte håndverk er et viktig bidrag i byens restaurantliv . 
Det er også flott å observere at det vektlegges vilje til å satse på servitører som vil og kan mye . 
Dessverre var det for mange skjønnhetsfeil på matsiden , og da kan det aldri bli en kveld for den kulinariske minneboken . 
- Litt ujevnt , men jeg ser fram til å prøve den nye restauranten i Ny-Hellesund , sa Estragon etter at regningen på drøye 2500 kroner var betalt . 
Makrell uten sting 
Nærmere sjøen kommer man ikke når man spiser på Makrellen , og om sommeren syder det av liv på utsiden . 
Dunkingen fra totakters tresnekker er fine lydkulisser . 
Det er likevel en stykke igjen på matfronten . 
Og på servicen . 
KRISTIANSAND : 
Sommeren er kommet til Sørlandet og fiskebrygga . 
Fra vinduet på restaurant 
Makrellen kunne man skue båter i alle prisklasser cruise forbi bare noen meter fra vinduet der Rosmarin og Estragon fikk bord denne varme kvelden . 
Makrellen er en del av Mat & Uteliv-konseptet her i Kristiansand , og det er positivt at nestor Geir Legreid tør å satse . 
Estragon ser blant annet fram til det nye mikrobryggeriet som åpner i Tollbogata i august . 
- Det kan bli et løft for byen , håper de brygger pale ale , sa han drømmende . 
Menyen på Makrellen er ikke påfallende stor . 
Skal vi forstå det riktig , er det et sommerlig touch som er ment å prege de tre forrettene og de åtte kjøtt— og fiskerettene som tilbys gjestene som velger å spise inne i restaurantavdelingen . 
I uteseksjonen har turistene allerede begynt å innta byen . 
Ikke minst på beach-baren Barracuda , hvor sesongen nettopp er sparket i gang . 
Servitøren , som etter hvert kom til bordet , hadde ikke så mange anbefalinger , men mente at den langstekte ytrefileten var en vinner . 
- Breiflabb på meg , slo Rosmarin fast etter å ha studert de tre kjøttrettene og de fem alternativene fra havet i menyen . 
Uten overbevisende veiledning fra en helt midt på treet servitør-avdeling denne kvelden , ble det kamskjell- og tunfisktartar og lun makrellfilet til forrett og langstekt ytrefilet og breiflabb til hovedrett . 
Vann ble satt på bordet , men skjenke i glassene måtte gjestene gjøre selv . 
Vinkartet er forseggjort . 
Det er kvalitetsviner både i rød og hvit utgave , og det ble bestilt en Sancerre , Comte Lafond ( 2009 ) , til forrettene og fisken , mens Estragons kjøttrett skulle få følge av et glass Shiraz Rolling fra Australia . 
Skilt og annen pynt fra alle verdenshjørner i samspill med sørlandsikoner preger veggene , både ute og inne , men det er lite av dette som gjenspeiles i matvalget . 
Det gjør at miljø og mat ikke synes og forenes til en rendyrket stil . 
Det var kort ventetid på maten denne tidlige kvelden . 
Samtidig med at hvitvinen ble skjenket , ankom makrellen og tartaren . 
Rettene var pent og delikat anrettet på tallerkenen . 
Tartaren til Rosmarin var grovkuttet , passelig salt og spisset med et pepperdryss . 
Den var rammet inn av en litt ubestemmelig saus , som servitøren ikke visste hva var ( og heller ikke tenkte tanken på å spørre kjøkkenet om ) . 
Sausen var etter alt å dømme hvitvinsbasert med innslag av skalldyrkraft . 
Den manglet litt fylde og kunne med fordel ha vært kokt mer inn . 
Den milde smaken av rå kamskjell og tunfisk hadde kanskje trengt en mer komplementær saus . 
— Makrellfileten smaker av sommer og Sørlandet , og avruga-kaviar ( rogn fra sild ) er et godt valg . 
Estragon mente sin forrett var god på smak og fint komponert . 
— ? 
Dette var mistenkelig likt , kom det fra Rosmarin da hovedrettene sto på bordet foran dem . 
Riktignok var det ytrefilet av storfe på ene tallerkenen og breiflabb på den andre , men poteter og garnityr var identisk , og det virket påfallende . 
Blomkålpureen , annonsert i menyen , var vanskelig å finne på fisketallerkenen . 
Når begge rettene var akkompagnert av rødvinssaus som smakte svært likt , blir det for lite tanke og kreativitet bak menykomponeringen . 
Servitøren fortalte at ytrefileten var langstekt . 
Hele 12 timer på 54 grader . 
- Det høres ut som en kokk som står opp tidlig her , hvisket Estragon , som konstaterte at dette kjøttet var stekt ganske mye mer enn til medium , som lovet . 
En nesten helt gjennomstekt filetkam er vanskelig å beholde saftigheten i , og kveldens kjøttrett opplevdes derfor ikke som en vinner på biffmarkedet . 
Breiflabben var en nok langt bedre valg . 
Den var også bakt litt for lenge slik at den karakteristiske skalldyrsmaken i en perfekt tilberedt breiflabb var borte . 
Men det var likevel godt . 
Portvinen som i følge menyen skulle være tilsatt rødvinssausen , var imidlertid vanskelig å ane . 
Det er kun to glass-alternativer for røde og hvite viner , og det kompliserer valgene når man er to stykker som skal spise . 
To hele flasker vin er for mange for dyrt og for mye til en middag for to . 
Hvitvinen gikk fint til forrettene og fisken , men kjøttet skulle nok gjerne hatt følge av en noe kraftigere vin enn den som kom i glasset til Estragon . 
- Det hadde heller ikke gjort noe om vinen hadde vært servert kjøligere enn dette . 
Romtempererte rødviner er sjelden optimalt . 
Særlig ikke i sommervarmen . 
Dessertene på Makrellen var dog både sommerlige og friske . 
Estragon gledet seg over friske jordbær med mascarponekrem og vaniljeis . 
Kremen var passelig syrlig sammen med bærene . 
Vaniljeisen kom fra byens iskremproduserende hjørnesteinsbedrift og var sånn sett ikke til Makrellens fortjeneste eller forkleinelse . 
Rosmarins rabarbratallerken gikk ned på høykant , også den fint avstemt i forholdet mellom sødme og syre . 
- Jeg tror kanskje Barracudaen biter mer fra seg en Makrellen , gitt , konkluderte Estragon . 
Regningen for treretteren med vin stanset på 1750 kroner . 
Litt dyrt for hva man får igjen , til tross for at man spiser med tean i tanga , som det skiltes med . 
Høyt og ganske herlig 
Man føler seg høyt oppe på mange slags vis når man inntar Hovden Alpin Lodge . 
For de som ikke ønsker høy musikk , full bass og teenagerstemning i baren , er dette et godt alternativ for både ski in-lunsj , raffinert afterski eller middag i solnedgangen . 
BYKLE : 
— For en utsikt ! 
Rosmarin trippet rundt på uteterrassen og nøt naturen og den kalde , rene fjellufta . 
Estragon tok interiøret nøyere i ettersyn og fant tegn på at inspirasjonen til både arkitektur og materialvalg var hentet fra det store utland . 
Menyen ligger og venter på bordet . 
Tilbudene å velge mellom her er ikke all verdens . 
Fire alternativer av både forrett , hovedrett og dessert . 
Det er i minste laget , særlig med tanke på at restauranten vil vise fram sin region . 
Setesdal har mye spennende å by på , og menyen yter ikke mangfoldet full rettferdighet . 
Gjestene trakteres av et helsvensk team , den ene blidere og mer jovial enn den andre . 
Det er både jobb- og matglede å spore . 
Det er flott å møte på denne type kelnere som liker å være der for gjestene og som ikke blir for påtatte i sine roller . 
Med deres blide åsyn og trendy Moods of Norway-skjorter er de med å gi stedet karakter . 
Med svenske anbefalinger i bunn gikk bestillingene i boks . 
I tillegg til de fire hovedrettene skilter restauranten med en såkalt Setesdalstallerken – smaken av Setesdal , et utvalg av lokale delikatesser til 210 kroner . 
Den måtte selvsagt prøves . 
Det var uproblematisk å dele én tallerken som en alternativ forrett . 
Vår imøtekommende stockholmer innvilget på stedet . 
En halv porsjon soppsuppe fra den ordinære forrettsmenyen klarte hun også å få til . 
Rosmarin ville prøve kveite til hovedrett , tross lang avstand til havet . 
Den skulle serveres med estragonpuré og potetkake . 
Estragon valgte Oksefilet Provencale med ristet hvitløkskrem , potetkake og hvitvinssaus . 
Suppen kom på bordet sammen med et sprøtt og godt ostebrød . 
Et glass rød burgunder ( Rouge La Vignée ) til 105 kroner glasset ( 570 , — / flaske ) var allerede på plass . 
Vinen var passelig lett og fruktig og etterlot dessverre et større inntrykk enn suppen . 
Med naturen rett på utsiden som hver høst bugner av kremler , kantareller og steinsopp klare for tørking eller forvelling , er det litt skuffende at det er butikksjampinjonger som vaker i suppen . 
Det er ikke mye som slår en potent soppsuppe med smak av skog . 
Denne får ikke medalje . 
Noen dråper trøffelolje på toppen reddet ikke helheten . 
Setesdalstallerkenen var imidlertid en morsom liten reise i lokal mattradisjon . 
Som en tapasanretning ble det servert hjemmelaget flatbrød , tørket indrefilet av reinsdyr , lokalt fenalår , deilig chevre fra Haukeli og en spennende røkt viltpølse . 
Til og med eggene i en lun eggerøre var setesdalske . 
- Dette er et interessant møte med lokale produsenter , mente Rosmarin . 
Estragon var enig . 
- Den vellagrede chevren smaker som om den kommer fra et knøttlite ysteri , ikke fra Tine , som jeg mistenker kontrollerer Haukeliostene . 
Rosmarin fikk anbefalt en Sancerre ( Franc Millet 2010 ) til fisken . 
I Estragons glass kom det spanske dråper . 
Castillo Perelada fra Rioja skulle temme tyren . 
Hovedrettene framsto litt ujevne i kvalitet . 
Kveiten var dessverre noe underdampet , og valget av saus matchet ikke helt . 
Hvitvinssausen smakte for mye av vin , og mistankene gikk i retning av at det var restalkohol igjen i sausen . 
Da får man en smak som kveler den rene fiskesmaken . 
Tilbehøret var ellers godt . 
Estragonpureen var smaksrik ( og hadde holdt som saustilbehør ) . 
Estragon var langt mer fornøyd med oksefileten sin . 
Det kom mange godlyder fra den siden av bordet . 
– Den smelter i munnen , og potetkaken passer utmerket i smaksbildet . 
Riojaen var passelig eikepreget og harmonerte med rødvinssausen hvis syre ikke var for gjennomtrengende . 
— Jag skulle rekommendera Creme Brulee och vår glass och sorbet . 
Det var desserttid . 
Allerede småmette , fant Rosmarin og Estragon liten grunn til å argumentere mot svensk overbevisning . 
Creme Brulee med kokossorbet og marinert ananas gikk i Estragons retning , mens Rosmarin ryddet plass til is og sorbet med smak av appelsin , ferskost og noe som ble opplyst som tindebær . 
Tross litt svensk-norsk forvirring kom svaret etter hvert på bordet . 
Bær fra busken Tindved . 
Små gule perler med ekstremkonsentrat av vitaminer bearbeidet til is . 
Tindved lyder kanskje ikke som et ekko fra Setesdalen – den vokser fra Trondheimsfjorden og nordover i landet . 
Men Rosmarin var henrykt over dette nye møtet og synes hele paletten med de tre ulike smakene var en nydelig avslutning . 
Estragons dessert var mer på det jevne , konsistensen var litt slapp , på grensen til rennende , og kokossorbeten ble i søteste laget . 
- Det spriker litt i prestasjonene her , konkluderte Estragon , som bare halvveis fikk bifall fra en dessertforført makker på den andre siden av bordet . 
- Du har nok rett , fire måneder burde være nok til å drille inn en så vidt liten meny , kom det til slutt . 
Hovden Alpin Lodge har truffet på miljø og sikret seg en proff stab som får gjestene til virkelig å føle seg hjemme . 
Det er litt sånn after ski for de rike , dette , selv om snaue 1500 kroner for tre retter og vin ikke er en ublu pris . 
Rosmarin og Estragon kneppet jakkene og begynte nedturen gjennom Hovden Lodge . 
Tett i tett står millionprosjektene . 
Til salgs-skiltene var så vidt synlige i lyset fra downlights og skinnet fra en stjerneklar aften . 
En falmende stjerne Restaurant Luihn var lenge ansett som et sentralt og ledende spisested i Kristiansand . 
Fremdeles er det glimt av storhet , men forbedringspotensialet er tydeligere enn de store øyeblikkene . 
Rosmarin og Estragon ble tatt i mot av en svært hyggelig og blid servitør med det samme de kom inn . 
Ved deres anviste bord ble aperitiffer raskt foreslått og ekspedert og menyene lå der og fristet . 
Fire forretter , samme antall fisk— og kjøtthovedretter . 
- Jeg ser at de har en fire- og en syvretter også , sa Estragon . 
- Mmm , men den avviker ikke mye fra a la carte-menyen , synes jeg , svarte Rosmarin . 
Og det var en riktig observasjon . 
Med et par små hvileretter som unntak , er signaturmenyen , den som skal vise hva kjøkkenet er lagd av , identisk med resten av lista . 
Og når prisen også blir omtrent den samme , bestemte de to seg raskt for heller å shoppe fra à la carten . 
Skalldyrsuppe og breiflabb gikk ned på blokka til vår unge servitør som smilende kunne bekrefte at Rosmarins valg var godt . 
Estragon landet på vårrull av skalldyr og reinsdyrfilet . 
Også med dette valget vanket det bifall fra servitøren , som virket trygg på menyen . 
Brød kom på bordet , lunkent og ferskt . 
På spørsmål om egenproduksjon eller ekstern leverandør var svaret : 
- Jeg er redd de kommer halvstekte fra Landemann . 
Brødet smakte godt , det , men halvstekte kuvertbrød er kanskje ikke veien å gå for å gjenvinne mattronen i byen . 
Servitøren ble utfordret på vinvalg . 
Her gikk det ikke fullt så bra . 
Når man blander druer og produsentnavn , mistes fort den naturlige autoriteten som er så deilig å møte på enkelte restauranter ( dessverre så altfor få ) . 
Etter noe konsultering på kjøkkenet kom forslagene , og bortsett fra burgunderen til skalldyrsuppa , en Rene Jequin ( 100 % Chardonnay ) , som manglet tyngde og friskhet til å løfte den kraftige skalldyrsmaken , var det veldig gode viner som kom i glassene denne kvelden . 
Rosmarin nikket anerkjennende da hun slurpet i seg de første skeiene med suppe . 
— Mye smak av havets frukter , kunne hun bekrefte . 
Kraften var meget god . 
Men dessverre var grønsakene kuttet så tynne at de ikke hadde tålt varmebehandlingen og dermed mistet sin crunch . 
Men verre var det som skjulte seg under det grønne . 
- Det er vel ikke det jeg tror ? 
Rosmarin henvendte seg til servitøren . 
- Jeg er redd det er reker på lake , ja . 
Rosmarin og Estragon vekslet blikk som kanskje ikke var så diskret som de burde . 
Lakereker har ingenting på et kjøkken som dette å gjøre . 
Det bør straks sendes en delegasjon til Flekkerøy og hente ferske reker som skal pilles med kjærlig hånd ! 
Ærligheten til vår kelner skal likevel berømmes ; ingen bortforklaringer eller tåpelige løgner . 
Respekt . 
Vårrullen til Estragon var god på smak og klang godt sammen med en jordskokkpure . 
Et glass Louis Freuburger ( pinot gris-druen ) var et godt valg og forsterket de gode smakene . 
Med to lag filodeig kunne man riktignok fått et enda sprøere resultat og redusert sjansen for frityroljesmak som lett kan trenge inn gjennom for tynne vårrullpapir . 
Men Estragon var fornøyd . 
Hovedrettene ble båret inn . 
Rosmarins breiflabb kom sammen ertepure og pancetta ; det italienske urøkte baconet som riktig tilberedt kan løfte de magre , hvite fisketypene til uante høyder . 
I dette tilfellet slet pancettaen med å avgi saltsmaken til fisken , og det ble mer som to bestanddeler enn én sammensmeltet enhet . 
Rosmarin koste seg med maten sin , men synes prikken over i-en manglet . 
En beurre-blanc-saus med masse purreløk tilførte heller ikke noe til smaksbildet . 
— Denne reinsdyrfileten er mør og veldig fint stekt , mente Estragon . 
Likevel er det noe malplassert med reinsdyr på vårmenyer . 
Selv om det er mulig å få tak i ferskt reinsdyrkjøtt så å si hele året , føles litt som om å undergrave eventuelle ønsker om å vise fram sesongens beste og ferskeste råvarer . 
I dette tilfellet ville det passet bedre inn med dette fantastiske kjøttet til høst eller jul . 
Viltsausen hadde masse smak , men framstod ikke naturlig jevnet , basert på rause mengder kraftbein og fløte . 
Igjen skal vinansvarlig ha ros for valg av røde dråper til reinsdyret . 
Baroloen , en Giacosa Leone & Figli 2007 , som kom på bordet var bløt som fløyel , samtidig frekk nok til å takle viltsausen . 
133 kroner glasset er det faktisk verdt . 
Dessertene ble et godt punktum . 
Rosmarin fikk servert pasjonsfruktterte med sjokoladefondant , mangosalsa og iskrem . 
Smakene var harmoniske satt sammen , men litt i tråd med resten av kvelden , kunne servitøren litt slukøret fortelle at isen ikke var hjemmelaget . 
Estragons lakris-panna cotta med sitrustilbehør var en god avslutning etter den kraftige hovedretten . 
Til kaffen fikk vi servert Luihns versjon av petit fours : 
Mokkabønner fra Nidar , Minde sjokolade og Laban seigmenn . 
Regningen på 2200 kroner for to trerettere , med vin og aperitiff for å få opp kroppsvarmen , er i stiveste laget for hva man får igjen . 
Litt som fattiggutten Hans Jacob Luihn , opphavsmannen til restaurantnavnet , som mot alle odds nesten ble storingsrepresentant , er det litt nesten her også . 
- Vi kommer tilbake i desember og prøver lutefisken , sa de to nærmest i kor . 
Der ligger det mest sannsynlig fortreffelig spisskompetanse . 
Kulinarisk møte med India 
Når det blåser og regner i Kristiansand , er det lett å varme seg på maten som serveres på Mother India . 
17 år i sammenhengende drift har ikke tatt bort evnen til å vise entusiasme og sette sammen gode smaker . 
KRISTIANSAND : 
Kvadraturen kan være rimelig forblåst og hustrig , og denne kvelden var en slik en . 
Rosmarin og Estragon hutret seg gjennom Markens , ankom døra til Mother India og steg inn og ned i en verden av annerledes lukter . 
Indiske krydder og røkelse trigget med en gang sansene , og mage og gane ble innstilt på smaker og opplevelser langt fra vår egen andedam . 
— Det skiltes med et nordindisk kjøkken , forklarte Estragon . 
Det betyr at kjøkkentradisjoner fra Dehli- , Punjab- og helt opp til Kashmirområdene er inspirasjonskildene til gründer Sarita Sehjpal og hennes familiebedrift . 
— India er jo et svært sammensatt land , både hva kultur og mat angår , kontret Rosmarin og rensket det siste som var av papadam og hvit myntedip som alltid blir satt på bordet til å begynne med . 
Vår behagelige servitør geleidet de to gjennom menyen . 
Det er mye fristende , og for vegetarianere er det mange alternativer . 
Det ble bestemt en treretter bestående av løkringer , kongereke , lam og kylling . 
Til forrett bestilte Rosmarin en Onion Bhaji ( friterte løkringer , innbakt i kikertmel ) , mens Estragon ville ha Jhinga Pakora ( marinerte og friterte kongereker i linsemel ) . 
Til denne appetittvekkeren anbefalte servitøren indiske Kingfisher . 
Et lett , men forfriskende øl . 
— Tilbehøret er det mest spennende her , synes jeg . 
Estragon forsynte seg raust av mangochutney , koriander- og mintblandingen og den syltede mangoen som satte et genuint preg på forrettene . 
Både løkringene og rekene hadde det indiske kryddertouchet , men dippene som ledsaget smårettene , var det som satt igjen . 
— Perfekt kombinasjon av syre og sødme i denne chutneyen , mente Rosmarin . 
Valget av hovedrett falt på to ganske ulike varianter . 
Estragon ville ha tandoori , kjøtt tilberedt i denne spesielle leirovnen , som setter den karakteristiske rustikke smaken på kjøttet . 
— Murg ka tikka , takk . 
Høflig smil fra servitøren som oppfattet Estragons middels gode ordspill . 
Murg ka tikka er benfrie kyllingbiter . 
Servitøren anbefalte Dahi Wala Gosht , og Rosmarin lot seg forføre av tanken på kokt lam i en saus av yoghurt , tomater , urter og krydderier . 
— Vi får krydderne våre spesialbestilt fra England , fikk de vite av servitøren . 
— Jeg vil ikke ha mer enn styrke 3 , sa Rosmarin . 
Styrkegraden på Mother India går fra 1 - 6 ( hvor 6 er nærmest brannfarlig ) , og Rosmarin mener mange generelt velger for sterk mat når de spiser indisk . 
— Smaksspekteret snevres inn når chilien tar overhånd , mente hun . 
Estragon er mer en femmer og nyter den herlige brennende smaken som følger sausen . 
Naan-brød ( stekt i tandoori-ovnen ) er et selvsagt følge . 
Estragon ville gjerne prøve rødvin til hovedretten . 
Prisene her er sympatiske . 
En Zenato Valpolicella Ripassa til under 400 kroner er et meget godt kjøp . 
Etter anbefalinger ble det en indisk vin ( riktignok distribuert av franske hender ) , Grover Cabernet Sauvignon og Shiraz ( 2008 ) . 
Rosmarin kikket seg rundt i lokalet mens de ventet på hovedretten . 
Selv på en ukedag var det nesten fullt i restauranten .. 
— Ikke mye som minner om Nattergalen her , mimret Estragon . 
— Var det ikke her Ritas Lolitas hadde debutkonsert for nesten 20 år siden , lurte Rosmarin på . 
Da lå røyken så tjukk i lokalet at man nesten ikke så halvliteren foran seg på bordene . 
Nostalgien ble avløst av luktene fra de nylig ankomne hovedrettene . 
— Deilig saus og mørt lammekjøtt , konstaterte Rosmarin . 
Retten hadde en deilig kompleks smak , og man kunne tydelig kjenne hvordan lammet hadde mørnet i marinader og gjennom varmebehandlingen . 
Den fresende lyden av tandoori på glovarm jernplate , skapte forventning og vann i munnen hos Estragon . 
Og smaken skuffet ikke . 
Den raske steketiden i leirovnen gjør at saftigheten i kjøttet beholdes , og man får den delikate røde stekeoverflaten fra tandoorikrydder-blandingen . 
Rødvinen gikk fint til en mat som ypper til strid . 
Blandingen av Cabernet- og Shiraz-druer temmet det meste av krydderet i disse rettene . 
Sarita var hjertelig til stede i restauranten og tok seg god tid til å snakke med gjestene . 
Hun bevegde seg langs de litt for tett plasserte bordene og virket oppriktig interessert i sine besøkende . 
Det er matentusiasme til fingerspissene . 
Hun er selve Mor India i denne kjelleren . 
India er ikke et land med desserter i høysetet . 
En klassisk indisk avslutning på et måltid ville sannsynligvis blitt alt for søt for de fleste europeere . 
Mother India forsøker seg med tre tilpassede varianter for norske ganer . 
Estragon fikk smake en mangokrem , og Rosmarin bestilte en Shahi Kulfa , en parfaitliknende indisk iskrem med innslag av kardemomme . 
Mangodesserten var god på smak , men konsistensen ble litt udefinert ( tykk , men rennende ) , og Rosmarins is bar preg av lang tid i frysen ( iskrystaller ) . 
Man besøker nok ikke Mother India spesielt eller indiske restauranter generelt for å velte seg i dessertopplevelser . 
Likevel er det grunn til å nevne at avslutningen på måltidet gjerne kunne få større prioritet her . 
Med en eksotisk ettersmak i munnen og beskjedne 1200 kroner fattigere , steg anmelderparet opp trappene fra dypet og forberedte seg på møtet med Sørlandets monsoonregntunge aften . 
Rått og hot Når de automatiske dørene på Food Asylum glir opp og man kommer inn i denne restauranten , er det nesten som om man forlater Kristiansand . 
Og maten , den er også grensesprengende . 
KRISTIANSAND : 
Rosmarin og Estragon ble sittende å se seg rundt . 
Øynene vandret fra detalj til detalj i et interiør som kan imponere de mest kresne . 
– Det er som om å komme til en kosmopolitisk oase i en ellers ikke altfor pulserende utelivsby , kom det fra Rosmarin . 
Estragon fant også likheter med restauranter i byer man nesten ikke tør å sammenlikne seg med . 
– Håper maten matcher måten de tenker miljø på , responderte han , allerede langt inn i de to elegante menyene som lå på bordet . 
På Food Asylum flagges sticks ‘ n ’ sushi . 
Sushi har etter hvert mistet sitt eksotiske stempel og blitt normalmat over hele verden , og sticks er rett og slett små delikate grillspyd med ulike kjøttvarianter med tilpassete sauser og marinader . 
Kanskje et smalt utgangspunkt , men her er så mange variasjoner over tema at man skal være meget kresen for ikke å finne noe som kan behage ganen ( og øynene ) . 
Tidlig skulle det likevel vise seg at kveldens servitører ikke sto helt i stil med førsteinntrykket av perfeksjonisme . 
De omfattende menyene , én a la carte og én med kombinasjonsretter inviterer til personell som er flinke til å anbefale , dyktige til å føle på gjestenes behov og inngangsverdier . 
Estragon ville gjerne ha en variert matreise , men servitøren klarte ikke helt å finne fram i egen meny for å tilfredsstille et slikt ønske . 
– Vi har en tasting menu som kokken kan anbefale , opplyste servitøren . 
– Og hva består den av , lurte Rosmarin på . 
( artikkelen fortsetter under bildet ) 
– Nei , vi har ikke solgt den i dag , så jeg vet ikke , var svaret . 
Rosmarin og Estragon gikk tilbake til de delikate og forseggjorte menyene . 
En servitør nummer to var litt mer på hugget og veiledet det krevende paret fram til en spennende sammensatt kombinasjon . 
Til forrett ble det Duck Tataki og Tempura Seafood Signature Roll . 
Begge disse rettene kommer lune og lekkert anrettet . 
Presentasjonene på Food Asylum vitner om matglede og estetisk sans . 
Ande-tataki er andebryst , grillet over åpen flamme , servert i tynne skiver . 
Det smakte veldig godt ; lett røyksmak fra ildstedet satte en tydelig spiss på kjøttsmaken , men Estragon syntes andebrystet var i overkant mye stekt . 
Man mister noe av smaksrikdommen i dette kjøttet når det er helt gjennomstekt . 
Den andre forretten , makirull ( ris , fisk og grønnsaker rullet inn i nori-papir ) , var aldeles nydelig . 
Smaken var sammensatt , og signaturrullen bestod både av laks , tunfisk , hvit fisk , avokado , agurk , kremost , scichimi-majones og unagi-saus ( basert på ferskvannsål ) . 
Disse fem bitene var en opplevelse for ganen og lokket fram smilet både hos Rosmarin og Estragon . 
– Kjenn på den lange ettersmaken , dette er godt komponert , slo Rosmarin fast . 
I glassene kom det en Sancerre-vin . 
La Terre des Anges ( 2010 ) . 
Det er en god , sitruspreget og klassisk Loire-vin som taklet maten og løftet smakene . 
690 kroner er mer enn fire ganger polprisen , og på dette feltet forsvinner i alle fall den europeiske storbyfølelsen , og man er veldig i Norge … Valget på hovedrett falt på en Combo de luxe – et fat for to med både sushiinspirerte biter , samt et utvalg sticks . 
For virkelig å prøve ut mangfoldet , ble det også bestilt en foie gras signaturrull , altså en makivariant med gåselever . 
Etikken rundt gåsas leve— og matings-vilkår før den havner på kokkenes kjøkkenbenker lar vi ligge denne gangen . 
Estragon var litt skeptisk til gåselever i en slik matkontekst , men måtte fort gjøre tvil til skamme . 
Blandingen av gåselever , oksekjøtt , shiitakesopp iblandet en sterk og smakfull soyareduksjon var god , men mektig . 
På det store kombinasjonsfatet var det lekre biter av nigiri ( laks og reke ) , ulike uramaki-varianter ( risen ytterst ) og enda en signaturrull med laks . 
Det var tre ulike sticks med kylling , svinenakke og oksekjøtt , og som om ikke det var nok , var det også plass til såkalte rispapir-wraps med andekjøtt ( Duck nama harumaki ) og små bites av tempura-reke og soyabønner . 
Estragon smattet fornøyd og lot en slurk lokal YK 70-sake fra Nøgne Ø og en bit alaska-roll forsterke hverandre i smakene , før de begge ga seg i kast med en runde sticks . 
Etter oppturen så langt falt opplevelsen noe . 
– Jeg synes de er harde på varmen her , mente Estragon . 
Rosmarin nikket . 
– Kyllingen blir i tørreste laget når den kjøres så lenge på grillen , repliserte hun . 
Svinenakken var den som klarte seg best , og bbq-sausen var passelig søt og gikk godt til det relativt fete kjøttet . 
Dessertmagene er alltid beredt til den gode avslutning . 
Om mangfoldet er stort på sushi og sticks , er dessertmenyen det motsatte . 
Kun en nylig lansert tempura-iskrem ( frityrstekt is ( ! ) ) og sjokolade-sticks står på lista . 
Den minimalistiske sjokoladedesserten smakte godt sammen med en kruttsterk espresso . 
Tempurastekt is er innovativt , spennende og glir inn i tenkesettet til Food Asylum , men verken Estragon eller Rosmarin ble helt overbevist . 
At iskremen ikke er hjemmelaget , trekker også ned inntrykket . 
– Kontrasten ble vel stor mellom den søte isen og tempurasmaken . 
Rosmarin sukket likevel fornøyd . 
Et langt måltid var i ferd med å ebbe ut . 
Food Asylum holder høyt nivå og fortjener sin plass i restaurantsolen . 
PS . 
Toalettet på Food Asylum er verdt et besøk alene . 
Om man ikke har speilskrekk , da . 
Middelhavsstemning 
Å sitte på en taverna og nyte synet av det asurblå Middelhavet er for mange en drøm . 
Mens vi venter på at den skal gå i oppfyllelse , kan man erstatte ventetiden med et besøk på Le Monde . 
Om fingerspissfølelsen til kjøkkenet skjerpes et par hakk , kan et måltid her snart gi følelsen av en lånt stund ved bredden av Middelhavet . 
KRISTIANSAND : 
Det er alltid spennende å prøve restauranter for første gang . 
På Le Monde hadde verken Estragon eller Rosmarin satt sine ben siden lokalet het Kjesk , og forventingene til dette middelhavskjøkkenet var skrudd et par hakk til værs etter ryktene som svirret . 
Menyen på Le Monde er kanskje ikke mer variert enn den må , all den tid restauranten har som mål å gi en smak av verden , selv om fokusområdet er Middelhavet . 
Flere av rettene peker i retning av Nord-Afrika – mer nøyaktig Marokko , men på direkte spørsmål kunne servitøren fortelle at hele Middelhavsområdet var tenkt presentert i tiden som kommer . 
Greit nok . 
Det skulle uansett ikke by på problemer å velge fra menyen . 
Rosmarin valgte seg kamskjell med ertepure til forrett og braisert lammeskank til hovedrett , mens Estragon ville prøve seg på den marokkanske spesialiteten pastilla med kyllingfyll . 
Til hovedrett ville Estragon ha kveite , rammet inn av chermuoulasaus ( marokkansk pesto ) . 
Vår blide og kunnskapsrike servitør fikk oppgaven med å finne viner til disse to rettene , og han var sikker i sin sak . 
Kanskje vel sikker , skulle det vise seg . 
Kamskjellene til Rosmarin var pent stekt . 
Le Monde benytter seg , som de fleste andre restauranter , av frosne skjell . 
Den naturlige salte sjøsmaken som man finner i en av Norges beste råvarer – ferske kamskjell , forsvinner fort i innfrysingen , og når petit pois-pureen , som ertepureen kalles her , var nesten uten salt , manglet det sting i smaken . 
Et glass Chablis – Victor Berard ( 2010 ) var et safe , men godt valg . 
Estragons smakte på sin marokkanske pastilla – en nordafrikansk variant av pai . 
Pastillaen serveres med kanel og er en uvant smakskombinasjon for nordiske ganer . 
Kanelen førte smaken av kylling bak lyset , syntes Estragon . 
Forretten ble presentert på en tallerken med salat som inneholdt store mengder rå løk og en sterk vinagraitte . 
Isolert sett løftet syren i dressingen det noe tamme inntrykket også her , men problemet kom i valg av vin . 
Servitøren mente rødvin ville matche denne retten , men utfordringen oppsto umiddelbart i møtet mellom eddiken i salaten og de toskanske dråper . 
Igjen viste det seg at røde viner og sterke eddikdressinger sliter med å komme overens . 
Estragon og Rosmarin følte seg foreløpig litt snytt . 
- Håper hovedrettene løfter seg i forhold til dette , kunne Rosmarin konstatere like før den evig positive servitøren hadde funnet fram et rødvinsmultiplum som skulle takle både lammeskank og kveite . 
Han landet på en Ripasso fra Veneto , og sannelig kunne vel matparet konkludere med at det ikke var så langt unna at denne vinen traff både til fisken og lammet . 
Lammeskanken var stekt i en såkalt tajine . 
Dette er ekvivalenten til leirgryten som var på alles kjøkken her på berget på 80-tallet . 
Og tilberedningsformen har sin force i at smakene samles fra kjøtt , grønnsaker og urter man putter sammen for langtidssteking . 
- Kjempemørt , smattet Rosmarin . 
Retten , servert i tajineformen , var sammensatt i smakene , men var mildere enn det Rosmarin forventet . 
Hun måtte ta et par drag med saltkverna også her . 
- De salter i alle fall konsekvent for lite , la hun til mellom munnfullene . 
Og som regel går det fint å tilsette litt ekstra maldonsalt som heldigvis var en del av bordoppsetningen . 
Estragon , som har flere kjedelige opplevelser enn spenstige med kveite , gikk med en viss skepsis i gang med sitt kritthvite fiskestykke , som nærmest lyste opp på tallerkenen sammen med den røde chermoulen . 
Skepsisen ble fort gjort til skamme . 
Fisken var myk som fløyel , og den rene kveitesmaken kom tydelig fram selv om stekeskorpen hadde fått fremmede smaker gjennom krydringen . 
- Kveita er veldig riktig varmebehandlet , mente Estragon som synes kald saus passet godt til denne retten . 
Til dessert falt de to ned på en Tiramisu – Italias stolthet innen det søte – og en sjokoladefondue med friske frukter . 
Et glass Sauternes ble med på lasset og var også denne kvelden en vinner . 
Estragons Tiramisu , som direkte oversatt fra italiensk betyr ‘ trekk meg opp " '' " , hadde ikke nok kraft i smakene til å gi et skikkelig løft . 
Fingerkjeksene hadde mistet tyggemotstanden og undertonene av Marsala eller annen kaffelikør var ikke helt til stede . 
Il dolce på det jevne . 
Rosmarins sjokoladefondue var god , men fruktene og bærene manglet en del på smak , som forventet på denne årstiden . 
Kanskje ikke jordbær i mars er en innertier av et valg ? 
Når tilbehøret også serveres iskalde ( rett fra kjølen ) , forsvinner mye av det lille som er av smak . 
Det er et spennende konsept som er i ferd med å vokse fram i Kirkegata 15 . 
— Stemningen er god , servicen er forbilledlig og maten … 
Estragon nølte . 
Det spriker i prestasjonene , men det er vilje til å levere noe som har en særegenhet og ekthet , og det bør belønnes . 
Det er ikke så mye som skal til før denne restauranten kan være i tetsjiktet i byen . 
Men da må det jobbes med detaljene . 
Rødvin må ikke serveres langt over romtemperatur , mens frukt og bær ikke bør komme iskalde til bordet . 
Helheten må løftes fra kjøkkenets side . 
Rosmarin og Estragon vil tilbake og se om dette lukes bort . 
Imens drømmer de seg bort til en taverna , for eksempel i Marokkos Casablanca . 
I think this is the beginning of a beautiful friendship . 
Mangslungent maritimt møte 
Det finnes mange gode grunner til å besøke Værtshuset Pieder Ro . 
Maten er ikke først og fremst en av dem . 
For de som trives i et maritimt miljø , er denne restauranten helt sikkert blant favorittene . 
— Hvorfor i all verden har de jazza opp fornavnet med en ekstra inneklemt e , undret Rosmarin . 
Hun sto sammen med Estragon på folketomme Fiskebrygga og betraktet vertshuset Pieder Ro . 
- Og de kaller seg et værtshus med æ , svarte Estragon , som ivret etter å komme seg inn i varmen . 
Spesielle ortografiske løsninger fikk være så sin sak , nå skulle det spises . 
Matparet var langt fra de eneste som hadde funnet veien hit denne kvelden . 
Det er likevel sommerstid man kanskje skulle testet dette stedet , med yrende liv i uterestauranten . 
Men så lenge det er en helårsbedrift , er det ingen grunn til å ligge på latsiden i preseason , som det heter på fotballspråket . 
— Han skynder seg ikke mer enn nødvendig med å traktere oss med noe å drikke , sa Estragon mens menyen ble lest og vurdert . 
Hva synes du om Rosmarin og Estragons vurdering av Pieder Ro ? 
Si din mening under artikkelen ! 
Servitøren var imøtekommende og hyggelig i sin framtoning , men ikke spesielt ivrig etter å fronte husets aperitiffer . 
Det viste seg også at det var lite fokus på kunnskap om den maten de etter hvert skulle bære ut . 
Svar på spørsmål om rettene måtte hentes på kjøkkenet . 
Omsider kom det både vann og et glass øl på bordet , og da ble det lettere å velge . 
Menyen er spennende nok , det burde være noe å velge mellom for en hver smak . 
I tillegg til a la carte-menyen , fristes det med en dagens meny , bestående av to kjøtt- og to fiskeretter til rundt tohundrelappen . 
Dessertbord kan man også få for 119 kroner , men den buffeen så rimelig sliten ut rundt klokka ni på kvelden , så det ble dypdykk i menyen . 
Vinmenyen er bra , og det er også verdt å nevne at Pieder Ro skilter med ikke mindre enn 50 ulike akevitter . 
- Kan det ha noe med det sagnomsuste sildebordet de er kjent for , mon tro ? undret Rosmarin . 
Estragon valgte seg en kalvecarpaccio til forrett , hjort til hovedrett . 
Rosmarin sverget til salt sjø også denne gangen . 
Tigerreker og kveite med sitronskum skulle glede henne . 
Til kjøttet fikk Estragon et glass av riojavinen Marques de Murrieta Ygay reserva fra 2006 . 
Dette er en kjempefin vin , og 95 kroner glasset for slike godsaker er et pluss for stedet . 
Fiskeelskeren ble servert en tradisjonell burgunder i form av en Chablis domaine des malandes . 
Flott vin med mineral— og sitruspreg , også den sympatisk avregnet i forhold til pris per glass . 
Før forrettene dukket opp , ble det avlevert litt godt ferskt rugbrød ved bordet . 
Denne gangen av en ny servitør som virket mer enn noe annet klar for å komme seg hjem etter endt vakt . 
Stusselig også å registrere at Pieder Ro legger ved engangspakker med ’ godt smør ’ til brødet . 
Det er blant annet slike detaljer som skiller restauranter med og uten fingerspissfølelse . 
Kalvecarpaccioen og tigerrekene ankom bordet , og begge rettene så tiltalende ut . 
- Litt rart at et spisested 20 meter i luftlinje fra fiskebasaren har reker fra den thailandske gulf eller der omkring på menyen . 
Rosmarin hadde et godt poeng . 
Alt skal ellers være så sørlandsk . 
Til og med deler av menyen er på dialekt . 
Og så er det scampi fra Asia og hjort , skulle det vise seg , fra New Zealand . 
Estragons forrett var nok det beste valget hva smak angikk . 
Riktig godt var det , og granateple var en spennende bestanddel , som sammen med en vinaigrette , løftet det milde , flortynne kalvekjøttet . 
Tigerrekene var ikke like spennende . 
Tilbehøret var nok mer smakfullt enn rekene , og benkeforslaget om å bytte ut scampi med sjøkreps , adresse Byfjorden , er herved levert kjøkkenet . 
Både grillet ananas , ørretrogn og sesamsjy var salt og godt og reddet Rosmarins forrett . 
Hovedrettene på Pieder 
Ro er rause . 
De to Rosmarin og Estragon fikk servert var i alle fall nok til å bli mer enn mette av . 
Ytrefileten var på mange måter velsmakende , men kjøttet hadde dessverre den karakteristiske kornete konsistensen viltkjøtt kan få når det mørnes for fort med for høy temperatur . 
Men i samspill med sellerirotpure og en morkelsaus , var det likevel et godt viltmøte . 
Å varmebehandle kveite kan fort medføre tørr fisk . 
Kveita er vanskelig sånn , Men kokken var varsom , og resultatet ble godt . 
Tross god smak , syntes ikke Rosmarin at fisken ble helt temmet av det milde sitronskummet . 
Det manglet en annen syrekomponent , rett og slett . 
Som tilbehør kom det tre typer poteter man kunne velge mellom . 
En liten dose fløtegratinerte og bakte amadine-poteter er nesten alltid godt . 
Pannestekte poteter med grillkrydder i en eller annen piffivariant ble smakt på og fikk stå helt i fred . 
— De hører mer hjemme på gatekjøkken , kom det lakonisk fra Estragon . 
Dessertmenyen ser interessant og innbydende ut på menypapiret . 
Både gratinerte bringebær , ostekake , og marinert appelsin er blant mulighetene . 
Estragon prøvde seg på ‘ Husets brownies med pasjonsfruktkrem og popcornis ’ , mens Rosmarin gikk for de gratinerte bærene som var overtrukket med hvitvinsabayonne , servert med is. 
Popcornis er bedre enn det høres ut som , og det er spennende med det salte innslaget i det søte . 
Også bringebærene var gode og var fint balansert med sabayonnen . 
Desserten på Pieder Ro var et godt avslutningskapittel på fortellingen om og fra Pieder Ro . 
Ute lå kveldsdisen over Gravane . 
Estragon og Rosmarin var glade for at de ikke skulle bo i fiskeskøyte i natt . 
Hva synes du om Rosmarin og Estragons vurdering av Pieder Ro ? 
Si din mening under artikkelen ! 
Restaurant for de gode anledninger Måltid er en restaurant for de gode anledninger . 
Det er deilig å være sulten og norsk blant dansker som styrer denne restauranten . 
Og det er en hyllest av det vi finner av råvarer i vår landsdel . 
En tydelig imponert Rosmarin lente seg mot Estragon og nærmest hvisket . 
— Det blir ikke mye bedre enn dette , her i byen , gjør det ? 
— Nei , dette er dansk dynamitt . 
Estragon var mett og matlykkelig . 
Restaurantnestorene fra vårt naboland i sør , Max Hansen ( restaurantsjef ) og Kasper Nicolajsen ( sjefen ved grytene ) , hadde tilfredsstilt radarparet fra begynnelse til slutt . 
Åtte retter tidligere hadde den kalde vinden som ofte feier rundt hjørnene i Kvadraturen midtvinters , blitt avløst av den lune atmosfæren som preger restauranten Måltid i Tollbodgata . 
Estragon lyttet med interesse da servitøren presenterte menyen . 
Det gjorde han med innlevelse og innsikt . 
Ingen jukselapper var nødvendig her men så var det bare åtte retter å lære seg . 
- Jeg gleder meg til fortsettelsen her , man kan liksom ane at det legges kjærlighet ned i hver detalj her Rosmarin og Estragon fant få vektige argumenter for ikke å kjøre full pakke . 
En åtteretter til snaue tusenlappen . 
Med utgangspunkt i energien stedet legger ned i avstemming av viner til de enkelte rettene , var den anbefalte vinpakken et naturlig valg . 
Det blir ikke en direkte billig kveld , men servitøren opplyste om at det var mulig å få halv vinpakke . 
De samme avstemte vinene , men bare mindre i glassene . 
Som på alle restauranter som sikter høyt , ble vi begunstiget med et par flotte appetittvekkere . 
To delikate munnfuller med råreker på rugkjeks og vaktelegg ga en kickstart for gane og hjerne . 
— Jeg gleder meg til fortsettelsen her , man kan liksom ane at det legges kjærlighet ned i hver detalj her . 
Rosmarin smakte på sancerren som var valgt ut til å ledsage en lett posjert skate . 
I samspill med pastinakk og dill , formelig smeltet fisken på tunga . 
Den første retten var nesten uten innslag av syre , men det føltes riktig sammen med den godbiten av en sancerrevin , Domaine Vacheron 2010 , som var valgt ut ; flotte innslag av sitrusfrukter og lang intens mineralsmak fikk Estragon til å tenke på sommeren som virket langt unna ... 
Den neste forretten kontrasterte den milde skatevinge-retten og skjerpet smaksløkene . 
Sjøkreps med deilige , sprø jordskokker fra Morten Bragdø og Randesund Planteskole og syrlige epler fra Hodne gård i Hornnes klang flott sammen . 
Valget av en riktig så eksklusiv Mersault Clos saint Felix fra Burgund , fyldig og med masse syre og smak av jordsmonn , ga sjøkrepsen enda mer smak . 
— Er det et hvileskjær at de hiver inn en vegetarrett i menyen , tror du , spurte Rosmarin . 
Selleri – karse – persille . 
Svaret var nei . 
Selleriroten var sterk og god , men likevel sødmefull . 
Første kjøttrett bestod av margbein og oksehaler . 
En rustikk variant både i smak og presentasjon . 
Selv om man nesten kan kjenne kjærligheten til håndverket gjennom en rett som helt sikkert har blitt til over svært lang tid i ovn og gryter , var det likevel en aldri så liten skuffelse . 
Smaken var flott , mørere kan det ikke bli , men den mørke kjøttretten brøt litt med resten av løpet og fant ikke plassen sin helt . 
Hovedretten var derimot delikat og minimalistisk i fremtoningen . 
Langstekte deler av filetkammen fra storfe lå på en liten seng av lun salat , en blanding av bønnekarse og spinat . 
Kun det . 
Innslaget av einebær tok retten kanskje ett knepp for langt mot vilt , men var for så vidt spennende . 
- Det trenger ikke å være mer enn dette på tallerkenen ; med gode råvarer holder det å presentere det sånn . 
Kjøttet vårt kom selvsagt fra en lokal produsent , langt fra japanske fjellsletter . 
- Oksen kommer fra Grimstad , sa vår oppmerksomme kelner , som uanstrengt beveget seg mellom bordene og slo av en prat med gjestene fra alle samfunnslag i byen . 
— Gleder meg til årets Tour de France , falt det ut av Estragon — Hvad behager ? spurte kelneren på pære dansk . 
— Hæ , sa Rosmarin , blaude konsonanter spøkte i kulissene . 
— Eh…Oksen fra Grimstad … 
Hushovd … glem det . 
Estragon var alene om sportsassosiasjonene også denne kvelden , og skiftet fokus . 
Til denne hovedretten passet det godt med Po de Poeiro , 2007-årgangen , fra Douro-dalen i Portugal . 
Den lange ettersmaken og tydelige innslaget av mørke skogsbær tok fint opp touchen av einebærene i sausen . 
Ostene på Måltid er nesten verd besøket alene . 
Tingvolls nybakte verdensmester i blåskimmelost , Kraftkar , på samme tallerken som Munkeby , fransk klostertradisjon i møte med melk fra Trøndelag , førte stillheten til bordet . 
Dessertene ble en frisk avslutning på denne lokale matreisen . 
Som en renselse etter fete oster , kom de syrlige eplene med valnøtt , paret med Sauternes , Frankrikes klassiske dessertvin , som bestilt . 
I den siste retten , adskilt som egen dessert også den , ble de så smått forsynte anmelderne fristet med kombinasjonen hvit sjokolade og rødbeter . 
Rart , tenker kanskje noen . 
Men selv om verken Estragon eller Rosmarin hadde smakt akkurat denne varianten før , er det en klassisk dessertrett , særlig i kakeform . 
- Rødbetene setter et deilig rødt punktum , sa Rosmarin poetisk . 
— Her kommer vi gjerne tilbake , slo Estragon fast da servitørene på rekke og rad tok farvel . 
Selv da gildet var betalt og restauranten nærmet seg stengetid , følte de to gjestene seg velkommen . 
Ute hadde vinden stilnet . 
Det var bare det som manglet . 
Mat som sparker på Kick 
Et besøk på gastropuben KICK Malt & Mat er en fornøyelse for ganen . 
Synd ikke servitørene leverer på samme nivå . 
— De har trøfler på menyen ! 
Er det mulig med de prisene ? 
Fædrelandsvennens undercover matspaltister Rosmarin og Estragon lot blikket vandre rundt i de minimalistiske omgivelsene på Kick Malt & Mat i Dronningens gate mens førstnevnte drev hoderegning på trøffelpriser . 
Det var nesten tomt i lokalet denne milde vinterkvelden , men så var det også midtuke . 
- Det ville i så fall ha vært en raushetens nådegave , og lovlig seint i sesongen , repliserte Estragon . 
— Vi får forhøre oss med kelneren når hun kommer tilbake med bestillingen . 
— Jeg synes det er spennende med avstemt ølmeny til tre- og femrettersmenyen . 
Estragon fikserte blikket i drikkekartet , ølhunden hadde fått los . 
Rosmarin var mer klar for rødvin , men hun syntes vinlista åpnet for få spennende valg på glass : 
- Kjelleren er full av godbiter på flaske , men skal man kose seg bare med et glass blir det betydelig spinklere . 
Forventninger til kjøkkenet på Kick var høye denne kvelden . 
Det er noe med cv-en til gutta ved grytene som fikk Estragon til å tenke i stjerner og edelt metall . 
Kjøkkensjef Frode Laupsa har fortid både fra Palace Grill i Oslo , et av hovedstadens mer frekke og trendy matkonsept , Restaurant Oscarsgate og Oro . 
Og med en soussjef i Alexander Heath , som både har jobbet for Bent Stiansen på Statholdergaarden og Ylajali på Grünerløkka , burde det borge for kvalitet og kompromissløst råvarevalg . 
Estragon nærleste som vanlig menyen og påpekte at det er kortreist mat som gjelder her også . 
Kortreist mat der det er mulig , kunne han lese . 
Rosmarin nikket samtykkende , langtreisende trøfler , integrert i en soppconsome , var fremdeles i tankene . 
Med vann i munnen fikk hun endelig kontakt med servitøren som med et smil ankom bordet . 
Om det var ekte trøfler ? 
Nei … det visste hun ikke , men skulle spørre på kjøkkenet . 
Det skulle vise seg å være et omkved som gikk igjen noen ganger i løpet av måltidet . 
Hvor ofte opplever man ikke nettopp dette ? 
Fine restauranter som ansetter ufaglærte servitører som blir svar skyldig ? 
Har bransjen råd til å gamble med dette ? 
Vår blide servitør kom tilbake både med bestillingsblokka og de dårlige nyhetene . 
Trøflene kom i essensform . 
Olivenolje tilsatt trøffelessens finner man snart på Rema og er langt fra det Rosmarin fantaserte om i sitt ukuelige optimistiske sinn . 
Valget falt til slutt på en treretter fra tavla og en sammensatt trilogi fra den trykte menyen . 
Rosmarin gikk likevel for soppconsomeen , etterfulgt av lasagne og en ostetallerken , mens Estragon landet på dagens treretter med ølmeny . 
Den bestod av lettrøkt laks , andebryst og en is-dessert hvor servitøren vår stolt kunne fortelle at alt var hjemmelaget . 
Det mister det raffinerte preget når de presenterer det sånn , men det duger i denne settingen . 
Consomeen var fyldig og velsmakende , fraværet av trøffel til tross . 
Oksehaleravioli satte en fin spiss . 
På den andre siden av bordet kom anerkjennende blikk og passelig diskrete smattelyder fra Estragon ettersom den lettrøykte laksen og den friterte brandaden ( klippfisk og potet kjørt i blender ) rammet inn av skalldyrskum gled ned . 
Et av flaggskipene fra Nøgne Ø , Saison , var et godt og friskt følge til laksen . 
Rosmarin var rimelig fornøyd med sitt rødvinsfølge i form av italienske Saladini Pilastri Rosso . 
Prisen på 89 kroner glasset er stivt selv etter norsk standard . 
Smaksmessig var hovedrettene også helt på høyde . 
Kvaliteten på Estragons kjøtt var upåklagelig , andebrystet var bortimot perfekt stekt . 
Old Speckled Hen , en pale ale fra det renommerte Morland-bryggeriet i England , hadde nok passet bedre til en tyngre kjøttgryte innerst i en engelsk pub , men den tydelige maltsmaken satt lenge i munnen . 
— Jeg innbiller meg at det litt rustikke gastropubimaget gjør at hovedrettene presenteres litt overlesset , reflekterte Estragon . 
Rødbeter og sølvløk virket litt som et stilbrudd for den ellers velkomponerte tallerkenen . 
— Det mister det raffinerte preget når de presenterer det sånn , men det duger i denne settingen , synes nå jeg , mente Rosmarin . 
Hun var fornøyd med innslaget fra spisestedets 
Etter jobb-tilbud som kunne tilby retter til under 200-lappen . 
Lasagnen var fyldig , og den syrlige salaten var frisk ledsager . 
Med de rause porsjonene så langt var det nesten så dessert var i meste laget . 
Men her kompenserte kjøkkenet og avrundet måltidsreisen i minimalistisk ånd . 
Klokt valg , også det . 
Rosmarins ostetallerken var toppet av en deilig ingefærchutney , Estragons magemål slet med å finne plass til det søte . 
Likevel , kokos- og pasjonsfruktsorbeten var rett og slett fortreffelig , og servitørens stolthet over det hjemmelagete viste seg å være berettiget . 
De kan sine saker på koldtkjøkkenet også . 
Mette og fornøyde var dommen ikke spesielt vanskelig å felle over stedet : 
Maten holder mål på KICK . 
Musikken som spilles i et lokale med litt for få gjester en hverdag i januar var litt for høy , men man tåler den forstyrrelsen når man booker på en gastropub . 
Hva synes du om Rosmarin og Estragons vurdering av Kick ? 
Si din mening ! 
Ikke helt helmaks på Egon Egon restaurant ligger perfekt til , midt i Markens gate . 
Men plasseringen redder ikke helhetsinntrykket , og man kan fort få følelsen av å være på en slags veikro midt i gågata . 
På nettsiden til restauranten Egon Kristiansand står det : 
Etter å ha blitt en av byens ledende restauranter etter ni år , var det på høy tid med fornyelse . 
– Å kalle seg en ledende restaurant er en offensiv uttalelse , må jeg si . 
Estragon kikket seg rundt i det svære lokalet og fikk litt pizzarestaurantfølelse . 
Hva synes du om Rosmarin og Estragons vurdering av Egon ? 
Si din mening nederst i saken ! 
Det var ingen som syntes å kjenne på ansvaret for å ta i mot gjestene , så Rosmarin og Estragon tok sjansen på å sette seg ned ved et ledig bord . 
Det var nok riktig tenkt . 
Der blir man møtt med en lapp om at man bestiller mat og drikke ved kassa . 
– Det blir litt vel veikro for meg , altså . 
Estragon er av den oppfatning av at hovedretter som nesten stryker 300 kroner bør bestilles av en oppsøkende servitør . 
Rosmarin var i det lette hjørnet : 
- Ikke vær snobbete . 
Se rundt deg ; temmelig godt belegg til å være en hverdag , synes du ikke ? 
Det var ikke lett å argumentere mot det , og en av forklaringene er en stor meny som ikke minst består av småretter for under 150 kroner . 
– Ser ut som det kan være en del studenter som møtes her , svarte Estragon og leste seg gjennom menyen som inneholdt alt fra frokost— og lunsjmenyer til både amerikansk og italiensk pizza , samt klassiske internasjonale hovedretter av kjøtt og fisk . 
Etter å ha ventet i en aldri så liten kø ved den trekkfulle kassa , plassert like ved døra , ble bestillingen gjort , og en imøtekommende servitør kunne skilte med diverse ulike poteter som følge til Estragons indrefilet og Rosmarins gratinerte torsk— og laksefilet . – 
Jeg teller 14 hovedretter med kjøtt , men bare tre fra havet , bør det være et signal om å styre unna , tror du ? 
Rosmarin var fiskeklar og svelget skepsisen . 
Estragon bet seg merke i en detalj ved akkurat fiskemenyen : 
— Hvorfor kaller de det seabass ? 
Fungerer ikke havabbor , liksom ? 
Forrettene ble fort vraket – det fristet ikke så mye med rekecocktail med Thousand Island eller friterte løkringer . 
Estragon bestilte fatøl , enkelt og greit , mens Rosmarin fikk husets hvitvin til sin fiskerett . 
Det var ikke all verdens informasjon å få om den fra servitøren , eller skal vi si fra kassadamens side , men at det var en australsk Chardonnay , det var helt sikkert . 
Nu vel . 
Estragons baconsurrede indrefilet kom med wokede grønnsaker og både bbq- og béarnaisesaus . 
Kjøttet var mørt , og smaken var god . 
Baconskiven som skulle ramme inn kjøttet virket derimot litt mot sin hensikt . 
Den var slapp og hang og slang og ikke så mye til hjelp . 
Alt i alt var det en ok hovedrett , men det bør det også være til 299 kroner . 
Det blir kanskje litt mer som et samlingssted for unge mennesker enn et sted man går ut og spiser for å nyte mat og drikke . 
Det var litt verre med fiskeretten til Rosmarin . 
Gratineringen skjulte det meste av det som var på tallerkenen , men hun fant da ut at det var to stykker torsk og en laksebit under osten og mellom paprikaen , og reke- og krepsehalen , hentet ut av laken sin for anledningen . 
– Torsken er ikke gal , men denne laksen tror jeg ikke svømte rundt i kummene sine i dag morges , sa Rosmarin med tran i blikket . 
– Ikke i går heller , vil jeg gjette på , svarte Estragon med tydelig understatement etter å ha smakt en liten bit . 
Den var rett og slett ikke god . 
Til maten ble det servert bagetter fra Hatting eller tilsvarende , kanskje ikke et veldig spennende brød-akkompagnement . 
- Kanskje dessertene hever inntrykket , prøvde Rosmarin seg på . 
Hun bestilte seg en varm eplekake , mens Estragon gikk for klassikeren Crème Brûlée . 
Det skulle vise seg at kvinnelig intuisjon denne gang ikke var så dumt . 
Eplekake med is er sjelden helt feil , og denne var , ifølge Rosmarin , ganske så god . 
Så var heller ikke forventningene spesielt høye etter fiskeretten . 
Estragon på sin side fikk litt problemer med sin Brûlée . 
Rennende og tam i smaken med manglende overflate av Creme Brûléens brente sukkersignatur gjorde dette til en skuffelse . 
Selv kaffe og en aldri så liten Bayley " 's " kunne ikke redde Estragons avslutning på måltidet . 
— Vi må se på helheten her . 
Estragon prøvde å nærme seg en konklusjon . 
Han fortsatte : 
- Det er alltid et godt tegn når det er mange i lokale . 
Rosmarin overtok stafettpinnen : 
— Det blir kanskje litt mer som et samlingssted for unge mennesker enn et sted man går ut og spiser for å nyte mat og drikke . 
Det virker som et konsept som inviterer til uformelle kvelder . 
Egon konkurrerer mer med Peppes Pizza og liknende spisesteder . 
Menyen er variert , og det er sånn sett mange veier til metthet her . 
Som restaurant på linje med dem Fædrelandsvennens anmelderpar vurderer i denne spalten , faller den igjennom både på miljø , valg av servicelinje de har lagt seg på og manglende matkvalitet . 
– Vi faller nok utenfor segmentet de først og fremst ønsker her , men de bør skjerpe seg uansett , sa Rosmarin da Estragon kom tilbake . 
Han hadde stått i kø for å betale regningen . 
En drøy tusenlapp for to retter med drikke og avec er sånn sett ikke galt i det hele tatt . 
For noen er pris nesten viktigere enn kvalitet . 
De om det . 
I uterestauranten satt noen blåfrosne ungdommer under pledd med latte og røyk . 
De så i alle fall fornøyd ut . 
Hva synes du om Rosmarin og Estragons vurdering av Egon ? 
Si din mening nederst i saken ! 
Teppan ? 
Yaki ! 
Han hogger tak med transjeringsgaffelen , svinger kniven raskt og vips , så er oksefileten i biter . 
Nå fingrer han fram en flaske brennevin . 
Skjenker raust over det stekende kjøttet og tenner på . 
Foff , sier det . 
Flammene står høyt til værs . 
Teppanyaki er dramatisk , spektakulært og godt . 
Mikado åpnet dørene i Østervåg på åttitallet og ble den første restauranten som bød siddisen på sushi . 
Fortsatt er stedet det eneste i byen som byr på teppanyaki , hurtiggrillet mat som tilberedes over høy varme mens gjestene sitter rundt kokken som med bravur leverer sitt show . 
Det er en anbefalelseverdig opplevelse . 
Nå er det ikke slik at teppanyakien er like gammel som soloppgangens rike i seg selv , altså fra det sjuende århundre før vår tidsregning , nei , teppanyakien kom til etter andre verdenskrig og er således for et slags cuisine nouveau japonais å regne . 
I korthet går den utagerende kokkekunsten ut på å servere storfe , småfe og sjømat med soyabasert saus og lynstekte grønnsaker i et kjøkkenteater med gjestene som publikum . 
En opplevelse 
Vi startet måltidet med sashimi av laks , servert med rogn , wasabi , syltet ingefær og sjøgressalat . 
Friskt og godt . 
En sunn appetittvekker og med japansk Kirin-øl og sake ( fermentert risvin ) til . 
Mens vi hygget oss med den rå fisken , kom kveldens kjøkkensjef og presenterte oss for en levende hummer . 
Om den kunne passe ? 
Ja , så men om den kunne ! 
En kjekk dame i friske silkegevanter ledet oss fra bordet til teppanyakibaren , der vi benket oss en halvmeter fra den varme grillplaten . 
Her var teppankokken allerede i gang . 
Små skåler med purre , hvitløk , kål og all slags godt inngikk i hans mise en place som også omfattet to imponerende grillspateler han kunne fekte og herje med . 
God mat Nå kom vår gamle venn hummeren . 
Død som en sild og klar for sin rolle i kokkens oppvisning ble den raskt delt i klo her , klo der og halestykker for seg . 
Hurtig varmebehandling i olje og smør , frest med soya og purre kom den snart på tallerkener servert av den kjekke , silkekledde damen som hele tiden sto ved kokkens side . 
Klar for å servere publikummet . 
Hummerkjøttet smakte nydelig . 
Kjapt varmebehandlet like etter avlivingen . 
Det tok ikke mange minutter før havets kardinal fikk hoppe i munnen , full av skalldyrets linne søtsmak , forsterket av salt soya og med knasende sprø grønnsaker som kontrast . 
Så enkelt . 
Så godt . 
Ikke før var hummeren i et element den aldri hadde reflektert over at den skulle beherske , så kom kokt ris og grønnsaker på varmen . 
To egg knakk rett på platen , knekket av kokken som hakket , skjøv og braste mens hans silkekledde kompanjong sto smilende ved hans side . 
Nå var det stekt ris som ble tilberedt — og servert med oksefilet - lyngrillet nøyaktig etter gjestenes ønsker . 
Et godt kjøpGodt og vel to timer etter at vi benket oss , ble måltidet avsluttet med kaffe og harde , tørre fortune cakes . 
Vi kunne unnet oss en tradisjonell dessert som bananasplit , eller eplekake med krem , men sto over i mangel på typiske , japanske alternativer . 
Mikado er en gammel traver i det stavangerske restaurantløpet . 
Lokalene er store , men delt i to atskilte avdelinger : 
En kinesisk og en japansk . 
Litt slitent etter hvert , med himlingsplater som begynner å gi etter for tyngdekraften , men med god mat og greie priser . 
Vårt japanske eventyr kostet snaut 2000 kroner . 
Det var et godt kjøp . 
Biffen redder ikke kvelden 
Et realt stykke kjøtt , og ikke veldig mye mer . 
Verken tilbehør eller tilbereding forsvarer prisen på Big Horn Steakhouse . 
Det startet riktig bra , innerst i Vågen i Sandnes . 
En hyggelig velkomst , der vi fikk et trivelig vindusbord med sjøutsikt i et lokale med treborder og store veggmalerier over temaet okse . 
Vi kunne også glede oss over at husets rødvin avviker fra standardkartet hos de øvrige 27 Big Horn-restaurantene i Norge . 
— Vi vil gjerne gi gjestene våre litt mer enn standarden , sier vår servitør om husets røde , en spansk Viña Mayor Ribera Del Duero 2013 , laget på tempranillo-druen , som er veldig utbredt i Spania . 
Den er priset til 393 kroner , kraftig og fruktfull til kjøttrettene vi gikk for . 
Vinkartet inneholder ellers seks italienske , fem spanske og et og annet alternativ fra Chile , Sør-Afrika og Frankrike . 
Det er viner tilpasset kjøtt , som har vært Big Horns varemerke siden den første restauranten i kjeden ble åpnet i Oslo i 1985 . 
Siden 1997 har Big Horn Steak House Norge AS vært etablert som et eget selskap . 
Halvfabrikata 
Så langt , så bra . 
Dessverre var ikke fortsettelsen like god . 
Medspiseren valgte en løksuppe ( 83 kroner ) til forrett , mens jeg gikk for Big Horns kombo-forrett til solide 160 kroner . 
Dette er en samling av ulike forretter , og frykten for at den kunne være for stor forsvant raskt . 
To små kyllingvinger , to scampi , to løkringer , samt et hurtigvarmet hvitløksbrød , noen salatblad og en hvitløksdressing forsvarer ikke den stive prisen . 
Løkringene er riktig nok sprø , men scampiene mangler smak og hvitløksbrødet er heller ikke mye spennende . 
Dette er samlebåndsmat , levert som halvfabrikata til alle Big Horn-restauranter i Norge , og er kraftig overpriset i forhold til kvalitet . 
Løksuppen er tydeligvis tilsatt soyasaus for å piffe den opp , men det ble alt for salt , og minnet lite om den franske originalen . 
Snaut halvveis må ledsageren gi den opp . 
Dårlig tilbehør 
Vi velger begge fra en av restaurantens tre signaturretter . 
Medspiseren en mexicansk pepperstek , indrefilet på 300 gram med peppersaus , rømme , mais og Big Horns spesialpoteter , priset til stive 478 kroner , mens jeg tar New York strip , 250 gram ytrefilet med sjampinjong , løk , bønner og en bourbonsaus . 
Til det velger jeg pommes frites , og skal da faktureres for 359 kroner . 
Tilbehøret er dessverre oppsiktsvekkende dårlig . 
Selve biffene er greie , medium stekt slik vi selv krysset av da vi bestilte maten på de små kupongene du fyller ut på alle Big Horn-restauranter . 
Tilbehøret er dessverre oppsiktsvekkende dårlig . 
Mine pommes frites er dvaske og tørre , helt uten sprøhet , medspiserens Big Horn-poteter , som viste seg å være tynne , stekte potetskiver , oppleves akkurat likt . 
Bourbonesausen min har lite smak , og det ekstra tilbehøret , soppstuing , som medspiseren fikk for 39 kroner ekstra , er også oppvarmet halvfabrikata uten smak . 
Bra punktum 
Vi spiser opp kjøttet og grønnsakene , mens brorparten av Big Horn-potetene og mye av pommes fritsen får ligge i fred . 
Derfor har vi plass til en dessert . 
Valget blir `` 3 små fristelser " '' " , en avslutning vi deler . 
Denne består av et beger eple med kavringsmuler , tett opptil tilslørte bondepiker , sjokoladepudding med vaniljekrem og en karamellkrem . 
Her går det faktisk an å tro på forsikringen om at dette er laget her , og vi vipper terningen opp et hakk , fra to til tre . 
Med to kopper kaffe kommer totalregningen på snaut 1800 kroner . 
Kvaliteten på måltidet kan ikke på noen måte rettferdiggjøre den summen . 
Hvorfor ikke la kokkene få en utfordring med lokale råvarer , og selv lage tilbehøret fra grunnen . 
Det gir mye bedre mat enn halvfabrikataen de nå jobber med . 
Sterkt , men svakt India Tandoori byr på en rikholdig meny tandoorretter og curries . 
Vi synes de siste er de beste . 
Den herlig , tyktflytende Vindaloo-sausen trenger seg inn i den forsvarsløse poteten og gir den et potent hint av liv . 
Sausen griper ned mellom basmatiriskornene og tar tak i dem der de kjenner det aller best . 
Her er det flere enn gjestene som har bitt fra seg . 
Hele herligheten legger seg over tungen . 
Så kommer det . 
Med et rykk . 
Svetten siler . 
Dette er vindalooen sin . 
Dette er sterke saker . 
De kan curry på India Tandoori . 
Men først en liten forhistorie : 
India Tandoori på Holmen har vært en av byens beste indiske restauranter i en årrekke og har nå også fått seg en avlegger på Sandnes . 
Menyen , stort sett uforandret . 
Interiøret likeså . 
Rustikk chic Sennepsfargede tak og vegger snor og vender seg rundt i det relativt romslige lokalet som er dekorert med indiske bilder og pyntegjenstander . 
Møblementet er typisk for indiske restauranter av den litt finere sorten : 
Mørkt tre med forgylte utskjæringer . 
Tunge duker . 
Dempet belysning . 
Her er det flere enn gjestene som har bitt fra seg . 
Tidens tann har også fått gnage litt på de etter hvert lettere slitte lokalene . 
La oss kalle det rustikk , indisk chic . 
Menyen omfatter et rikt utvalg retter fra det indiske subkontinent og det indiske miljøet i Storbritannia . 
Her er curries og tandoor-retter i utvalg . 
To seige , marinerte kyllingbiter trakk ned inntrykket . 
Den indiske på Holmen skryter av å ha ekte tandoor-ovn . 
Det er sikkert riktig , og det blir riktig varmt i tandoor-ovner , og det ble riktig varmt i ovnen vår mat kom fra . 
Den var nemlig mer enn sjarmerende svidd på overflaten , men før vi kommer så langt , skal vi smake litt på forretten : 
For riktig å komme i den gode , indiske stemningen , bestemte medspiseren og undertegnede seg for å trø til med den fristende forretten `` A Taste of India " '' " . 
Dette er restaurantens anbefaling , men den kom dessverre til å skuffe oss . 
To seige , marinerte kyllingbiter trakk ned inntrykket som ikke sto til å redde av de andre godsakene som i rettferdighetens navn ble servert med kjempegode , friske grønnsaker . 
En pregløs forrett som kunne vært gjort mer spennende og som fortjener bedre råvarer . 
Til hovedretter gikk vi for Tandoori Mixed Grill og Vindaloo , sistnevnte en skikkelig sterk rakker av en curry . 
Mixed Grill-tallerkenen kom med Tandoori-kylling , lam tikka og kylling tikka . 
Lammet og kyllinglåret var brent og tørt . 
Det hjalp litt å kombinere med den gode sausen og med herlig naanbrød , men dette har vi spist bedre her før . 
Pass på varmen og steketiden ! 
Tandoor-ovnen krever hurtighet og nøyaktighet . 
Ved tidligere anledninger har vi forlystet ganen med den voldsomme retten Tandoori Sangam der nede på Holmen , og det har vært en fryd , en fest , et svir . 
Synd at det skulle gå skeis med den enklere Mixed Grill-varianten denne gang . 
Best på curry 
Inntrykket av India Tandoori akkurat nå , er derfor at tandoor-restauranten ironisk nok er best på curry , for de er rent ut glimrende . 
Denne gang gikk vi altså for den heftigste av dem alle : 
Vindaloo , og den var kjempegod . 
Så hot . 
Så spicy . 
Så myk og likevel så hard . 
Det er god , indisk curry å få på India Tandoori , men tandoor-rettene satt dessverre ikke midt i blinken ved vårt seneste besøk . 
Servicen er upåklagelig og det er rent og fint i lokalene . 
Bunnsolid klassiker 
Den populære søndagsbufféen på Hummeren lever opp til sitt gode rykte . 
Det hvitmalte hotellet Hummeren på Tananger kan spore sin historie helt tilbake til 1930-tallet . 
Om de har vært kjent for sin gode mat like lenge , vet jeg ikke , men ryktet om den gode fiskesuppen tror jeg det er 30 år siden jeg hørte første gang . 
For mange er Hummeren synonymt med søndagsbuffé , som avholdes i to bordsettinger rundt lunsjtid . 
Hummeren ligger plassert helt ute på bryggekanten blant hvitmalte hus og små fiskebåter , slik at man nesten kan bli forledet til å tro at man befinner seg på Sørlandet . 
Fra den romslige spisesalen i maritim stil kan man nyte utsikten mens man lurer på hvordan man skal klare å smake på alt på den omfattende bufféen uten å havarere totalt etterpå . 
I et stort akvarium rusler noen av skalldyrene som har lånt sitt navn til hotellet rundt og lurer på om dette er dagen en av gjestene vil bestille en av dem . 
Vinkartet på Hummeren er det ikke så mye å utsette på . 
De har imidlertid bare én rød og én hvit vin tilgjengelig på glass , og ølutvalget burde virkelig fått seg en kraftig korreks . 
Her går det i all hovedsak i kjedelige industrivarianter , noe som burde være helt unødvendig når det brygges så mye kvalitetsøl , ikke minst i vårt eget lokalmiljø . 
Dyktige ansatte 
Maten er heldigvis et annet kapittel . 
Det er mye som kan gå galt med et konsept som dette , men Hummeren unngår både de store fallgruvene og de mer ubetydelige sprekkene i veien . 
De ansatte er mange og oppmerksomme , fatene blir godt overvåket og stadig etterfylt , den varme maten er faktisk varm , og det aller meste framstår som hjemmelaget . 
Vi startet med den sagnomsuste fiskesuppa , og den skuffet på ingen måte . 
Herlig , passe salt kraft , julienne-kuttede rotgrønnsaker og reker og fiskebiter som hadde beholdt sin spenst . 
Videre slo vi oss løs med flere typer sild , eggerøre , herlig potetsalat av den typen man umiddelbart legger på seg et halvt kilo av , små , lekre stykker ørretpaté med reker , dampede blåskjell , ferske reker , røkelaks og djevelegg , og fortsatt hadde vi bare jobbet oss igjennom en liten del av det bugnende bordet . 
Herlig julemat 
Siden det nærmer seg jul , har man supplert det store antallet mindre sesongbetonte varme retter med ribbe og pinnekjøtt med mange typer passende tilbehør . 
Begge typer kjøtt var mørt og godt , men ribbesvoren var dessverre også i møreste laget . 
Heldigvis var det nok av godsaker som fikk oppmerksomheten vår bort fra denne ørlille nedturen : 
Epler , svisker , god rødkål og surkål , herlige medisterkaker og absolutt godkjente pølser . 
Et gammelt jungelord forteller oss at man ikke spiser poteter på buffé , men om man skulle velge å trosse denne huskeregelen , kan man hive innpå med både dette og utmerket kålrotstappe , ribbesaus og pinnekjøttsjy . 
Den ene ved vårt bord var så fornøyd med disse juleherlighetene at hun nekte å smake på noe annet , heller ikke den obligatoriske pølser og pommes frites-anretningen som var rettet mot hennes aldersgruppe . 
Barndomsminner 
De voksne ved bordet eier derimot ikke magemål , og måtte derfor igjennom en runde med knallgode kjøttkaker , en saftig kyllingrullade , flere pastasalater , diverse spekemat og helstekt laks , før vi kunne sette kursen for dessertbordet . 
Dette viste seg å by på flere av barndommens klassikere , som sjokoladepudding , karamellpudding , riskrem , dronning Maud-pudding , små stykker suksesskake , samt noen luftige , fine fromasjer med multer og skogsbær . 
I likhet med de andre rettene , framsto disse som hjemmelagede , i all sin enkelhet . 
En perfekt avslutning på et tilfredsstillende og ikke minst veldig mettende måltid . 
Med en kuvertpris på 495 kroner for voksne , er ikke Hummeren blant de billigste i distriktet . 
Men man får det man betaler for , i form av en godt vedlikeholdt , ren , fin buffé med et utall gode , gjennomførte retter . 
Og barn slipper unna med beskjedne 145 kroner . 
Det er med andre ord lett å anbefale en søndagstur til Tananger for hele familien . 
Restaurantanmeldelse : 
Herlig mat , rotete servering Maten på Kitchen & Table Madla gjør alle fordommer om halvslapp hotellmat til skamme . 
Men man har litt å gå på for at helheten skal sitte . 
Restaurantanmeldelse : 
Kitchen & Table Madla 
Det var kanskje ikke den beste kvelden å stikke innom : 
DNB Arena hadde akkurat spydd ut en horde av glade hockeyfans , og mange av dem så ut til å være akkurat sultne og tørste nok til å velge det nærmeste spisestedet og vannhullet . 
Restauranten i det forholdsvis ferske Clarion-hotellet ved siden av ishallene på Madlaveien ligger ganske åpent til på samme plan som resepsjonen , baren og noen store møterom , i en diger , temmelig sømløs etasje . 
Det er med andre ord ikke hit du vil gå om du ønsker å trekke deg tilbake til en intim , rolig krok uten støyende bargjester , travle langbord og generelt høy puls . 
Men til tross for bra trøkk , både fra hotellets gjester og nevnte hockeytilfang , lot det seg etter hvert gjøre å oppdrive et bord til oss . 
Internasjonalt og lokalt 
En hyggelig servitør kom med menyene , og foreslo prosecco som aperitiff . 
Vinkartet er ikke av de mest omfangsrike vi har sett , men det finnes flere varianter på glass , og de ansatte kom villig med anbefalinger om hva som ville passe til de ulike rettene . 
Marcus Samuelssons Manhattan-konsept er en herlig miks av internasjonale retter og regionalt særpreg . 
Man har så absolutt gitt rom for noen av svenskens urbane fusion-fristelser , men man har heldigvis også ryddet godt med plass til lokale spesialiteter . 
Vi startet med en forrettsplanke på deling . 
Den viste seg å inneholde nybakt brød fra et lokalt bakeri , saftig røykelaks fra Storhaug , den etter hvert velkjente spekeskinka fra Suldal , et par nydelige oster fra det eminente Stavanger ysteri , samt diverse sprø , syltede grønnsaker og en smaksrik pærechutney til osten . 
Alt smakte ypperlig , hvis man så bort fra den noe søtlige og kjedelige proseccoen vi fortsatt jobbet med . 
Litt av alt Den faste medspiseren hadde vikar denne kvelden , en kvinnelig variant for anledningen . 
Noe som medførte den ganske vanlige antakelsen som gjerne dukker opp når to damer er ute og spiser sammen : 
" ' ' " Dere vil kanskje bare ha noe lett ? " '' " . 
Vi så på hverandre . 
Ingen av oss ser ut som om vi helst vil ha noe lett . 
Vi er derimot noe trassige av natur , og lot denne umotiverte antakelsen bli en god grunn til å bestille den største kjøttretten de hadde på menyen , en slags litt av alt-variant for to personer . 
Det skulle vise seg å være et godt valg . 
Alt kjøttet var en gedigen opptur . 
Kyllingbryst så mørt og saftig at man kunne spist det med skje . 
Smakfulle , røde , like møre biter av entrecôte . 
Spareribs som til og med falt i smak hos medspisersken som ikke liker spareribs . 
Og rikelig med godt tilbehør . 
Sprø , parmesanoverstrødde pommes frites . 
Herlig maiskrem med et hint av røyk og chili . 
Grønn curry med kikerter . 
Cæsarsalat . 
En drøm for alle som sliter med å bestemme seg . 
Vår vennlige servitør orienterte om at de hadde tre røde viner på glass , men at vi heller burde velge en flaske , nærmere bestem en ganske enkel chianti . 
Et godt valg til en rett med så mange ulike komponenter , og det var ellers sympatisk av servitøren å anbefale den billigste vinen på et kart som dessverre er preget av at noen har tatt litt vel godt i da de beregnet påslagene på enkelte viner . 
Her er vi oppe i firegangen og vel så det på noen flasker , og det er for mye . 
Verd pengene 
Så satt vi der , da , gode og mette , med tomme tallerkener foran oss . 
Rundt oss svirret servitører og forbipasserende gjester , og vi rakk fint å drikke opp det aller meste av vinen før noen hadde tid til å hente tallerkenene våre . 
Da vi omsider ble oppdaget , gikk det heldigvis kjapt å bestille dessert . 
Med bare to alternativer tilgjengelig var det en enkel sak å bestemme seg ; hun to sjokoladeparfaiten , jeg valgte ostekaken . 
Servitøren anbefalte en dessertvin som ikke fantes i menyen til , en herlig , mørkerød recioto . 
Den passet som forventet best til sjokoladedesserten , men var absolutt godkjent på den andre siden av bordet også . 
Etter en liten kaffe var det bare å kommer seg ut i blesten , etter at regningen på rett over totusenlappen var betalt . 
Kitchen & Table plasserer seg dermed i det prismessige midtsjiktet i byen , og med tanke på matens kvalitet , passer de godt akkurat der . 
Hvis de bare kan sørge for å ha nok bemanning , er dette absolutt en god bydelsrestaurant for folk på Tjensvoll , Madla og i Sandal . 
Og dessuten lett tilgjengelig med buss for oss andre . 
Bitt av Basil-en 
Med små grep kan Basil & co ta steget fra helt greit til veldig bra . 
Det er trendy , men det funker . 
Interiøret på relativt nyåpnede Basil & co i Ryfylkegata er den tidsriktige blandingen av hardt og mykt , kaldt og varmt . 
Et tøtsj av New York og Stockholm , eller - og dette er ment i beste mening - en nyoppusset flyplassterminal . 
I det hele tatt har dette området - Basil og hans kompani ligger rett over gata for Ostehuset Øst og vegg i vegg med en like ny bar / café - fått et oppsving de siste årene . 
Tou scene ligger rett nede i gata , og en rekke små og nystartede virksomheter har gitt nytt liv til noe som mange husker som en sliten og nokså uinteressant gatestubb . 
Selvbetjening Basil & co er en italiensk restaurant , dermed pasta . 
Men har valgt å ta den ned ett hakk fra vanlig restaurantstandard ved at man plukker med seg meny og drikkekart ved inngangen , selv finner seg en plass og deretter selv bestiller ved disken . 
Dette er sikkert økonomisk fornuftig for Basil , men gir et umiskjennelig preg av kantine eller kafeteria som ikke føles riktig for meg , i alle fall på kveldstid . 
Ett er sikkert : 
Prisene hos Basil er det ikke noe å si på . 
Småretter , pizza og pasta , samt litt valgfritt garnityr , er det hele , og det skal godt gjøres å komponere en rett som koster stort mer enn 200 kroner . 
Vinkartet er ikke stort , men virker velbalansert og med helt greie påslag på polprisen . 
I tillegg finnes et ganske sprekt utvalg øl , samt brennevin og drinker . 
Masse mat 
Vi var både sultne og tørste denne kjølige kvelden , og en Valpolicella ripasso , med masse varme og tørket frukt , virket som et riktig valg . 
Vi bestilte også et knippe småretter ; bruschetta , altså ristet landbrød , med tillegg av spekeskinke og mozzarella . 
Caprese , den erkeitalienske restaurantklassikeren med tomat , mozza og basilikum . 
Et utvalg italienske oster , og et utvalg skinke og spekepølser . 
Deretter en pizza til henne og en pastarett til meg , nærmere bestemt hjemmelagede pastaskruer ( fusilli ) med tomatsaus krydret med biter av krydret pølse . 
Det ristede brødet var godt , sprøtt og mykt på samme tid slik det skal være . 
Spekeskinken kanskje ikke fra aller øverste hylle , savnet den dype , modne og nesten ( men bare nesten ! ) harske smaken som kjennetegner toppkvalitet . 
Capresen var meget bra , med smakfulle cherrytomater i stedet for tomatskiver , og med en velbalansert friskhet som var en god match med spekemat og ost . 
Osteoverdose 
Derimot er det en del å trekke for osten . 
Særlig for presentasjonen , der store og navnløse biter av ost , var dynget sammen i en tallerken , uten noen form for garnityr . 
Ikke brød , ikke noe frukt . 
Ingenting . 
Gorgonzola og taleggio mener vi å ha gjenkjent . 
Men var det ikke også en chevre , altså noe fransk , oppi der ? 
Hvem vet ? 
Blåmuggosten var forresten veldig god . 
Bedre presentasjon , litt garnityr og to ord om hva det var vi fikk ville ikke vært av veien . 
Når det gjelder spekematen , var hovedproblemet mengden , samt at det igjen ble sagt null og niks om hva som befant seg på tallerkenen . 
Men det var jo delvis vår egen feil , som hadde bestilt så mange småretter . 
Vi fikk restene med oss i en eske da vi gikk . 
Gio leder på poeng Pizzaen , en `` picante " '' " , hadde ganske riktig et lite bitt av chili , men ikke mer enn at den fint kunne blitt spist av temmelig sarte barn . 
Bunnen var sprø og fin på undersiden , men det hadde ikke gjort noe om den hadde fått et par minutter til i ovnen . 
Godkjent , men ikke ekstraordinært . 
Pastaen var riktig kokt og sausen var velsmakende . 
Men det er jo bare pasta . 
Umulig å ta helt av på det . 
Savnet pepperkvern på bordet . 
Italiensk kjøkken skiller seg fra for eksempel det franske ikke minst ved å være fullstendig prisgitt råvarene . 
Det finnes ingenting å gjemme seg bak , ingen kompliserte sauser , ingen raffinerte teknikker . 
En sammenlikning mellom Basil og Casa Gio i Pedersgaten viser vel forskjellen på helt greit og veldig bra . 
På den annen side må du ha god tid hos Gio . 
Hos Basil kommer maten omtrent med det samme . 
Regningen kom på 1400 kroner inkludert tips . 
500 av dette var vin . 
Mangler det lille ekstra Utsikten og atmosfæren er i toppklasse , men kjøkkenet kan løfte seg noen hakk på Fish & Cow. 
Tango-eierne Kjartan Skjelde og Aslak Dalehaug startet brasseriet i Torgterassen i mars 2013 , i lokalene til det som tidligere huset Peppes Pizza . 
Med utsøkte råvarer fra hav og hei ble Fish & Cow raskt en populær samlingsplass . 
Det gjelder fremdeles , selv om Dalehaug trakk seg ut av driften i fjor . 
Et vindusbord her gir deg en strålende ramme rundt et taffel , enten det handler om lunsj eller middag . 
Nesten fullsatt 
Vi ankom en mørk novemberkveld , uten forutgående reservasjon - og var heldige som fikk et flott tomannsbord ved vinduet . 
Heldige fordi det ut over kvelden skulle vise seg å bli nesten fullt , med uvanlig mange langbord med representasjonsspisere halvannen måned før jul . 
Julematen har gjort sitt inntog , det inkluderer både lutefisk og juletallerken , men utvalget i á la carte-retter er også rikelig . 
Etter å ha blitt bordsatt av en hyggelig servitør , ble vi enige om å kjøre ulike hovedretter , ledsageren gikk for lutefisk , mens jeg valgte vilt . 
Men før vi kom så langt , hadde vi lyst på en liten forrett . 
Kveldens treretter , som ellers bød på torsk og sjokoladefondant , fristet med steinsoppsuppe , som vi velvilligst ble innvilget selv om vi ellers styrte utenom treretteren . 
Flott vinkart 
Vinkartet er svært solid , og gir riktig mange valgmuligheter innen øl ( også lokalt ) , musserende , champagne , hvit- og rødvin . 
Her kan du finne godbiter fra store deler av verden , selv om prisnivået er høyt for de aller beste . 
Vi landet i Italia , og tok en Barbera d ’ Alba 2013 ( Paolo Conterno ) til 725 kroner . 
Det er en fruktig vin , laget på barberadruen , med en utpreget smak av bær som varer lenge i munnen . 
Suppene kom relativt raskt til bordet , anrettet i to små karafler med lokk . 
Steinsoppsuppen var rik på smak , god og varm og hadde også sprøstekte krutonger i seg . 
En virkelig fin innledning . 
Så gikk det litt tråere . 
Maten mangler litt 
Med økt tilstrømming slet servitørene med å holde tritt med alle bordene , og det tok tid før hovedrettene våre ankom . 
Og begge bar preg av å ha ventet noen minutter for lenge på kjøkkenet . 
Grillet lutefisk ( 375 kroner ) var raust anrettet med ertestuing , mandelpoteter , baconterninger og sennepssaus . 
Ledsageren likte at fisken flaket fint og smakte bra , men samtidig mente hun ertestuingen var for tørr og potetene ikke kokt lenge nok . 
Det måtte mer makt enn ønskelig til , for å skjære dem opp . 
Mitt valg , krydret ytrefilet av hjort ( 345 kroner ) , kom med potetkrem , skogssopp , rødvinssaus og friske urter . 
Kjøttet var stekt som bestilt , medium , og velsmakende , men potetkremen var i beste fall bare lunken , etter å ha ventet litt for lenge på kjøkkenet . 
Som et søtt punktum valgte vi varme skogsbær , servert med en liten skål med is . 
Det var enkelt , men helt greit . 
Totalt var regningen 11 kroner unna 2000 kroner , for forretter , hovedretter , dessvert , vin og to kopper svart kaffe . 
Fish & Cow er med andre ord ikke spesielt billig for et brasseri å regne , og da må man kunne forvente litt ekstra . 
Det manglet ved dette besøket . 
Smaken av Adriaterhavet Adria kan salater og middelhavsfisk , men som helhet har restauranten et lite steg å gå . 
Bystasjonen er et kjøpesenter like ved Ruten i Sandnes , og byr på både klær , ulike mattilbud og treningsstudio , i tillegg til leiligheter i toppetasjene . 
Og det er nå engang slik at atmosfære og intimitet begrenser seg noe i slike sentra . 
Adria har prøvd å lukke seg litt inne på kveldstid , ved hjelp av store , grå gardiner som stenger ute følelsen av et myldrende kjøpesenter . 
Det hjelper på , og når også restaurantens spesialiteter treffer godt , glemmer man følelsen av å sitte på utstilling . 
Gode smaker og olje 
I Italia er Adria kjent som en by i Rovigo-provinsen i Veneto , ikke så veldig mange milene fra Venezia . 
Men Sandnes-utgaven er en forkortelse for Adriaterhavet , som er opphav for mange av delikatessene som den kroatiske innehaveren Faruk Mujanic vokste opp med . 
Han skal ha kred for å tatt med seg mye av det beste fra Adriaterhavet og Middelhavet , og ytterligere framhevet de gode smakene med oljer og urter . 
Det merket du spesielt i salater og fisk og skalldyrsrettene . 
Begrenset vin på glass Adria har fått svært gode anmeldelser under de to foregående 100-ukene i Sandnes , og noen av disse signaturrettene står også på den vanlige menyen . 
Ledsageren gikk for restaurantens skalldyrsalat , `` frutti mare " '' " ( 159 , - ) , som besto av grillede kamskjell og kongereker , spekeskinke , blåskjell og grønn salat med mozzarellaost og cherrytomater . 
Denne fikk de beste attester , usedvanlig frisk salat og gode oljer i skalldyrene . 
Min forrett var lune scampi , med risotto - også denne svært smaksrik og mer herlige dufter . 
Vinutvalget er noe begrenset , fire hvite ( 390- 590 ) og ti røde ( 390- 650 ) , der du bare kan få én hvit og én rød på glass . 
Vi kjørte mest maritimt , og tok derfor en flaske Chablis til 590 kroner til tre av fire fiskeretter . 
Til elgen hadde ikke ledsageren så mye valg om hun ønsket seg vin i glasset . 
Det eneste røde valget var en Piccini Rosso de Toscana ( 85 kroner ) . 
Dette er en enkel og fruktig blandingsvin med smak av kirsebær fra Sangiovese-druen . 
Det er ingen krasj til maten . 
Men en mer elegant barbera på glass hadde trolig vært et enda bedre følge til det magre elgkjøttet . 
Nedtur på dessert 
Som hovedrett landet ledsageren som nevnt på årstidsriktig elg ( 199 kroner ) , men jeg kjørte maritimt med havabbor ( 230 kroner ) . 
Den sistnevnte kom med grønnsaksmos og en potetsalat , der det var brukt rikelig med olivenolje , urter og hvitløk i begge deler . 
Abboren hadde sprøstekt skinn og retten var virkelig smakfull . 
Her er kjøkkenet på sitt beste . 
Elgen var helt riktig stekt ifølge ledsageren , potetene gode , men innslagene av paprika ble litt i overkant . 
Så langt var det meste på plass , men dessertene ble en nedtur . 
Både min ostekake og hennes tiramisu kom tydelig ferdiglaget fra kjøleskapet , og manglet friskhet . 
De var også i overkant kjølige , og tiramisuen var uten den oppkvikkende kaffesmaken . 
Naturligvis er hovedrettene det viktigste på en restaurant , og de var bra , men avslutningen trakk noe av helhetsinntrykket ned . 
Totalprisen på snaut 1600 kroner for to trerettere , en flaske vin , to kopper kaffe og et glass rødvin er likevel gunstig . 
Og detaljene kan Adria fikse på . 
Ikke så vel bevart 
Det er ingen ting å si på meny og vinliste på Bevaremegvel , men kjøkken og service står ikke helt i stil med ambisjonene . 
Det bekommer meg godt å være på Bevaremegvel . 
Den trivelige restauranten på Skagen er stilsikkert holdt i klassisk , parisisk bistrostil . 
Jeg griper meg stadig i å vente på at salig Henri de Toulouse-Lautrec skal komme inn dørene , baske seg opp på en stol og be om en absint . 
Det er også sympatisk at en kan gå og få seg et godt glass vin her , kanskje med en smårett til og vandre fornøyd ut i byens gater etter taffelet , uten at det har kostet skjorta . 
Slapp service 
Da ledsageren og jeg besøkte stedet , ble vi møtt av en relativt slapp og uinteressert servitør som ikke fant gode vinanbefalinger . 
Etter en del fram- og tilbake bestemte vi oss for ei flaske Montmains 1er cru chablis 2014 - en la chablisienne som er både floral , men mineralsk og med et herlig hint av grønt eple - som vi selv konkluderte med som en god vin til både forrettene , og til min hovedrett som var ishavsrøye med hollandaise , ei røye vi skal vende tilbake til senere . 
Jeg gikk for charcuterie , altså litt ost , kald spekemat og tynnskåret kjøtt som forrett . 
Det var akkurat slik det skal være og ble servert med herlig brød og smør . 
Ledsagerens stekte skogssopp med hvitløk , urter , bacon , posjert egg og sjy fikk stående ovasjoner . 
Soppsjyen var kraftig og god , baconet sprøtt og godt og det posjerte egget mykt som en porsjon fløyel . 
Gode smakskombinasjoner og fine kontraster som balanserer hverandre . 
Uten å skryte av servitøren , må det sies at vinvalget vårt sto som en påle i kumøkk til forrettene . 
Man går sjelden feil med tørr , hvit burgunder og Bevaremegvel har et imponerende vinkart med mange godsaker til overkommelige priser . 
Til hovedrett lot jeg meg friste av stedets bakte ishavsrøye som ble servert med blomkålpuré med hummerkraft , stekte poteter , romanesco , neper og kjørvelhollandaise . 
En stor porsjon med perfekte grønnsaker , men en hollandaise som manglet den syrlige spenstigheten denne sausen må ha for ikke å bli slapp og tung og altfor feit . 
Til overmål var fisken for hardt varmebehandlet , slik at den var tørr og hard . 
Det er leit å oppleve at en så fin råvare mishandles på denne måten . 
Skjerpings Ledsagerens coq au vin , altså hanekylling kokt i rødvin med bacon , gulrot , løk og champignon , ble servert med en herlig potetmos . 
Her fungerte alt som det skulle og den sørfranske campuget-en på glass som ble anbefalt av servitøren , etter at vi nesten måtte true fram en anbefaling , gjorde ikke skam på maten . 
Til dessert gikk vi for henholdsvis sjokoladeganache med marengs , makroner og lakris-is , samt multe- og vanilje-crème-brûlée . 
Desserten var helt greie , men ikke mer . 
Med kaffe og avec kom regningen på 2300 kroner . 
Det er for dyrt i forhold til kvaliteten på min hovedrett og servicen vi ble offer for . 
Sist vi anmeldte Bevaremegvel trillet vi terningkast fem . 
Med noen små justeringer er dette stedet tilbake på det terningkastet , men det må strammes inn på kvaliteten kjøkkenet sender ut og måten gjestene blir behandlet på . 
Restaurantanmeldelse : 
Herlig mat , anonym service Royal Thai i Sandnes leverer nydelig mat i sjenerøse porsjoner . 
Men drikkekart og service lever ikke helt opp til matens standard . 
Royal Thai er en av disse restaurantene som utad ter seg som en slags nabolagshemmelighet : 
Du må inn i en bakgård , i den enden av Langgata som for lengst har gitt opp å være gågate , og hvor man trygt kan begynne å snakke om et visst industripreg . 
Når man etter hvert finner trappene opp til restauranten , blir det straks litt hyggeligere . 
Det var god stemning og akkurat passe hektisk aktivitet da vi ankom , og vi ble raskt vist til et vindusbord med utsikt til det trøstesløse septemberregnet og en tilsvarende sjarmerende parkeringsplass . 
Begredelig ølkart 
Menyen er omfangsrik så det holder , nesten litt i største laget , slik at man fort kan bli rammet av valgets kvaler . 
Da snakker jeg om maten . 
På drikkesiden er dessverre utvalget heller begredelig . 
Fem røde og fem hvite viner , en av hver er tilgjengelig på glass , og det er vanskelig å se at hensynet til maten har vært inne i bildet i det hele tatt . 
Av øl tilbys diverse triste industrivarianter , med den fellesnevneren at de smaker fint lite . 
Det ble Singha på oss , den er i det minste fra rett land . 
Men med så mye godt øl som brygges lokalt , burde det være en smal sak å finne et par alternativer for folk som liker annet enn tynn pils . 
Underlig service-konsept 
Det var ingen som tok drikkebestilling innledningsvis , men det var sikkert vår egen feil . 
Bordene er nemlig utstyrt med et slags tilkallingssystem , med en knapp for service , en for regning og en angreknapp . 
Litt som å være på et fly , litt som å leke selvhøytidelig riking som ringer på stuepiken . 
Hva det har i en restaurant å gjøre er ikke godt å si . 
Muligens å gjøre arbeidsdagen enklere for de ansatte . 
Kanskje for å skjerme gjestene fra uønsket kontakt med servitører . 
Av oss ble det imidlertid oppfattet som unaturlig og litt pinlig , og det har vel aldri plaget noen at servitøren en gang i blant kommer bort til bordet for å sjekke om maten smaker som den skal eller om man trenger et eller annet . 
Glimrende mat Heldigvis var det lite å utsette på det som etter hvert dukket opp på tallerkenene . 
Etter å ha konsultert den lange menyen og innhentet et par anbefalinger fra servitøren , landet vi på en kombiforrett med fritert kylling og reker , vårruller , satay-spyd og to dipper . 
Vi slengte også med en porsjon kyllingvinger med søt chilisaus . 
Alt smakte utmerket , og til tross for høyt frityrpreg uteble den uheldige smaken som ofte oppstår hos etablissementer som ikke er så ivrige med å skifte ut frityroljen . 
Dippene smakte godt og hjemmelaget , og den sedvanlige klatten blandet salat med thousand island-dressing var like malplassert som den pleier å være på slike steder . 
Siden vi begge er glade i sterk mat , gikk vi for hver vår hovedrett som var merket med tre chilier , noe som indikerer høy vindstyrke . 
Medspiseren valgte panangcurry med kylling , en aromatisk , søtlig rett med saftig kylling , sprø grønnsaker og perfekt , luftig ris ved siden av . 
Spesielt sterkt var det imidlertid ikke , men veldig godt likevel . 
Chilistyrken var betraktelig mye mer framtredende i undertegnedes rett , en rød curry uten kokosmelk , servert med oksekjøtt , grønne bønner og thaibasilikum . 
Herlige smaker , god balanse . 
Og pluss for at begge curryer ble servert på separate fat , slik at det blir lett å smake av hverandres retter . 
Godkjent dessert 
Desserter har dessverre en tendens til å utgjøre nedturen på en del såkalt etniske restauranter , men heller ikke her skuffer Royal Thai . 
Vi prøvde klassikeren frityrstekt banan med vaniljeis og pannekaker med sjokoladesaus . 
Isen var en kjøpevariant , men fra det akseptable mellomskiktet , mens resten smakte godt og hjemmelaget . 
Da vi etter hvert var klare til å trykke på regning-knappen var vi såpass gode og mette at neste dags frokost fortonet seg som unødvendig . 
Det som også var hyggelig , var prisen . 
To ganger tre retter , to flaskeøl og to mineralvann kom på behagelige 1055 kroner . 
Det er slett ikke verst . 
Indisk sikringskost 
Jai Hind lager smaksrik indisk mat helt etter boka . 
Men enkelte slurvefeil trekker ned helhetsinntrykket . 
Noen ganger er det ingenting som slår en skikkelig hot curry . 
Disse indiske gryterettene har en del åpenbare kvaliteter hvis de er laget skikkelig : 
Det er saftig , godt krydret , akkurat passe grapsete og man kan risikere å bli så mett at ingenting annet enn totalhavari på sofaen er forsvarlig etterpå . 
( Vil du se flere anmeldelser ? 
Sjekk ut alle anmeldelsene siden 2014 nederst i artikkelen ) Nykommeren Jai Hind på Sølvberget i Stavanger holder til i et lokale hvor et knippe forgjengere har måttet gi tapt de siste årene . 
Det så imidlertid ut til at mange hadde oppdaget stedet da vi stakk innom denne høstlige sommerkvelden . 
Bra drikkekart 
En del såkalte etniske restauranter har ofte en del å gå på når det gjelder utvalget av øl og vin . 
Gleden var desto større da det viste seg at man her serverer Brooklyns utmerkede IPA fra fat , et riktig passende valg til maten . 
Flere hvite og røde viner serveres også på glass , med anbefalinger til hvilke retter de vil passe til . 
Bra ! 
Vi fikk hver vår duggfriske i glasset , og vår hyggelige servitør var raskt på plass med sprø , velsmakende pappadums og myntedressing mens vi bladde i menyene . 
Det viste seg heldigvis at denne restauranten har klart å beherske begrensningens kunst , det er ikke uendelige sider med retter i den plastinnpakkede menyen , men likevel et rikholdig utvalg av ulike curryer og tandoori-retter . 
Trist salat 
Til forrett valgte vi en « litt av alt » -tallerken på deling . 
Den viste seg å inneholde sprøstekte kyllingbiter , knallgod grønnsakspakora og innbakte reker . 
Helt greie retter , men hva i alle dager gjorde den visne , rett fra « vasket og klar » -posesalaten med brune kanter i dette selskapet ? 
Sånt trekker helhetsinntrykket kraftig ned , og det burde vært helt unødvendig . 
Medspiseren er ikke helt god når det gjelder chili , og har blant annet smakt på de ekstreme greiene som Chili-Klaus serverer når han vil få folk til å se døden i hvitøyet . 
Når han er på indisk restaurant , er han derfor nødt til å bestille det sterkeste de har på menyen . 
Det ble , som så ofte før , vindaloo med oksekjøtt . 
Mørt , godt kjøtt , fint avstemte smaker i sausen , akkurat passe syrlig , men ikke på langt nær så sterkt som man kunne håpe / frykte . 
Men slik er det jo ofte i Norge , man har tilpasset seg norske ganer , og dermed er gjerne maten et hakk eller to bleikere enn i for eksempel England . 
Saftig og godt Undertegnede fikk en håndfull anbefalinger av servitøren , og endte på curryretten Jalfrezi Rangin , noe som viste seg å være saftige kyllingbiter i en aromatisk , nydelig saus som var akkurat passe sterk . 
I menyen sto det at den var gratinert med friterte poteter , i virkeligheten hadde man lagt tre båtpoteter på toppen , noe som kanskje virket litt halvhjertet . 
Det smakte i det minste godt . 
Som forventet landet maten hardt , og vi lette forgjeves etter noe som kunne oppfattes som lett på dessertmenyen . 
I stedet endte vi med å bestille to av husets spesialiteter , henholdsvis hjemmelaget is med kardemomme og pistasjnøtter og Gulab Jamun , en slags kaker med semulegryn og hjemmelaget indisk ost . 
Gode , søte , klisne kaker , men neppe nylagede og litt på den kaldeste siden av lunkne . 
Dessverre ble disse ledsaget av syntetisk smakende kjøpe-is og noe såpass uhyrlig som krem fra sprayboks . 
Kan lett bli bedre Undertegnedes hjemmelagede is var en knallhard og til dels krystallisert affære , noe servitøren også gjorde oppmerksom på , og la til at den ikke ville figurere på regningen . 
Det litt for lange oppholdet i fryseren hadde imidlertid ikke tatt knekken på den gode smaken , så i teorien skulle dette vært en riktig god avslutning på måltidet . 
En forrett for to , to hovedretter , en dessert , fire øl og to kaffe kom på 1200 kroner , og er dermed ganske på linje med andre restauranter på samme nivå i Stavanger . 
Man blir god og mett , og det er et trivelig lokale å spise i . 
Restauranten sliter imidlertid med et knippe små og store skjønnhetsfeil . 
Den gode nyheten er at dette burde være forholdsvis enkelt å rette opp i . 
Begynn å servere frisk salat i stedet for visne , ulekre blader fra pose . 
Bruk varme tallerkener til hovedrettene . 
Få orden på dessertene . 
Ta gjerne en ekstra tur bort til bordet for å sjekke om gjestene trenger noe . 
Det er ikke alltid så mye som skal til . 
Du verden ! 
Charles Tjessems nye restaurant i Sandnes byr på store smaksopplevelser , utmerket service og et gjennomført stilig lokale . 
Det kan ikke bli annet enn toppkarakter . 
Bodøværingen Christian André Pettersen har vunnet NM i kokkekunst to ganger , og det nordiske mesterskapet en gang . 
I tillegg har han jobbet som nestkommanderende på Spiseriet i Stavanger konserthus , som etter min mening er en av Stavangers tre beste restauranter . 
Nå har han fått tillit som sjef på nysatsningen til Charles Tjessem , Mondo . 
Tjessem , som er en av de norske vinnerne av det uoffisielle verdensmesterskapet i kokekunst , Bocus " d'Or " , har lagt ned en god slump millioner for å lansere et nytt tilbud i toppklassen , helt inne i Vågen i Sandnes . 
Lokalene i det nyoppførte Havnespeilet er ypperlige , med den svært tidsriktige kombinasjonen av treverk , stål og messing . 
Stolene er laget for å sitte lenge og godt , og betjeningen er drillet til perfeksjon . 
Fra vi kom til vi dro følte vi oss svært godt ivaretatt av oppmerksomme , hyggelige og kunnskapsrike servitører . 
Utsikten til indre havn er hyggelig , og på fine dager er det også mulig å innta et måltid al fresco , altså ute . 
Stor og liten meny Menyen gir valget mellom en stor ( 9 retters ) og en liten ( 5 retters ) smaksmeny , men med mulighet til også å velge en enklere løsning fra a la carte . 
Menyen oppfordrer også til å dele , også dette helt tidsriktig . 
Vi gikk for en kombinasjon . 
Femretteren til ledsageren , mens jeg plukket fem retter fra det fristende tilbudet , ikke uten en viss fortvilelse . 
Det var mye som fristet , for å si det sånn . 
Vinvalget la vi i betjeningens hender . 
Som en aperitif fikk vi en frisk albarinho , før små kuvertbrød og en nydelig bruschetta kom på bordet , sammen med pisket urtesmør . 
Brødene var nydelige , små smykker anrettet rustikt på krøllet matpapir . 
Bruschettaen var like smakelig som den var fin å se på . 
Jeg hadde valgt grillet sjøkreps , en av mine absolutte favoritter , mens ledsageren fikk laks tataki , altså lyngrillet laks som fortsatt er rå inni . 
Den kom dandert med sjøgress og lakserogn , med en saus basert på det japanske risbrennevinet sake . 
Sjøkrepsene var store , saftige og perfekt gratinerte med urtesmør . 
Til dette et glass chablis premier cru . 
Dette var rett og slett enormt godt . 
Pettersen satte sannsynligvis også sitt preg på Spiseriet , eller har i det minste tatt med seg noe av det beste derfra , nemlig den eksepsjonelt pene anretningen av maten . 
Det er ikke unødvendig fiksfakseri , men pent . 
Blomster , urter , skudd og annet småsnadder løfter rettene og gjør dem til små kunstverk . 
Neste rett , torsk fra Sirevåg med smørsaus , anrettet med rogn , blekksprutblekk , brent purre og blomster . 
Torsken var smeltende saftig og smakfull . 
Den grillede hvite aspargesen som ble servert med store , stekte østerssopp og gresskarfrø , var også en smaksmessig innertier , servert med samme vin som forrige rett . 
Deretter en hvilerett i form av sesongriktig rabarbrakompott med kesam og limesorbet , pyntet med tynne flak av nougatine og tørket koriander . 
Nå ble større glass bragt til bords og fylt med en storartet Chassagne Montrachet . 
Det var tid for kjøtt . 
Ingen upris 
Jeg hadde valgt andebryst , som kom stramt anrettet med fivespice , jordskokk , rødbete og nykål . 
Kjøttet var perfekt tilberedt og en svært god match med vinen . 
Ledsageren koste seg med Flanksteak , altså oksebuk , som var hurtigstekt . 
Tilbehøret , hjemmelaget potetchips i tempurarøre og servert på en pinne , var både meget smakelig og morsomt . 
Etter dette , desserter . 
Det vil si , ledsageren smattet fornøyd på snickers-is-varianten til Mondo , mens jeg min vane tro ba om ost i stedet , Til dette en riesling auslese . 
Ostefatet var storartet , og særlig Hitra Blå , en av etter hvert mange norske oster i toppklassen . 
To kopper espresso , litt snop fra kjøkkjenet og regniingen . 
Drøyt 2000 kroner for to ganger fem retter , med vin , er ingen upris . 
Og når kvaliteten på opplevelsen tas i betraktning , har jeg ingen problemer med å erklære at Sandnes nå har et av Stavanger-regionens beste spisesteder . 
Det er bare å gratulere . 
Thaimat på norsk 
Stavangers eldste thairestaurant preges av lang fartstid i Norge . 
Dermed har litt av det originale Thailand forsvunnet på veien . 
Intensjonene i restauranten på Halmeallmenningen , like ved De røde sjøhus , er gode . 
I 18 år , helt siden 1998 , har det blitt servert thaimat her . 
Så er det nødvendigvis slik at norske ganer ikke er like tilpasset styrkenivået på maten som thaiene i Smilets land . 
Jeg husker godt mitt første møte med som-tum , en grønn papaya-salat , spesielt populært hos den kvinnelige befolkningen . 
Den ble servert langs veikanten , fra en liten , men hyggelig gatekafé i den nordøstlige delen av Thailand , og brente seg nesten bokstavelig talt fast i minnet . 
Selv ikke litervis med vann kunne slukke brannen i munn og svelg resten av den dagen . 
Thai Isan Omfattende meny Derfor er det både fornuftig og forståelig at rettene på Thai Isan ikke serveres like krydret som du får i Thailand . 
Men spesialitetene drukner litt i det omfattende menykartet . 
Foruten åtte forretter og fem supper , tilbys 12 kyllingretter , 12 utvalg av svinekjøtt , 10 med okse , 13 maritime varianter ( sjømat ) , fire vegetarretter og to utvalg and . 
Så kommer omsider de thailandske spesialitetene , 11 i tallet , priset fra 160 til 195 kroner . 
Og behandlet i frityr , er det dessverre slik at forskjellene mellom for eksempel kylling og svin ( med søt-sur saus ) ikke er oppsiktsvekkende stor . 
Derfor hadde Thai Isan tjent på å redusere menykartet , som med stort og smått byr på 100 retter , og heller dyrket flere spesialiteter i hver genre . 
Lite thaistyrke 
Restauranten på Holmeallmenningen var tom da det ble gjort entré en rolig aftenstund , og det var fritt fram med valg blant de 12 bordene . 
Utsikten til parkeringsplassen er ikke veldig spennende , mens det interiørmessig er pyntet med thailandske figurer og bilder . 
For å få litt ulike smaker , falt valget på et utvalg av forretter , Thai Isan-blanding til 95 kroner . 
Her ble det servert frityrstekt kongereke , en vårrull , to små spyd med svine-satay , en won-ton ( innbakte risnudler og svinekjøtt ) , to rekechips og en ørliten salat . 
Her kunne man vært rausere med krydderet , det var ikke veldig mye thaistyrke i noen deler av utvalget . 
En forrett på det jevne , som ble ledsaget av en thailandsk Singha-øl . 
Velg en spesialitet Sett i ettertid , burde nok valget av hovedrett vært rettet mot en av spesialitetene . 
I stedet ble stekt and med hjemmelaget saus og ingefær bestilt . 
Hertil kom en raus bolle med ris , og en god saus . 
Andekjøttet manglet dessverre den innbydende konsistensen det får når det behandles på kullgrill i den nordøstlige regionen av Thailand , Isan , som har gitt restauranten i Stavanger sitt navn . 
Dette andekjøttet var for tørt , bar preg av en tur i frityr og var ikke spesielt minneverdig . 
Og heller ikke desserten , to kuler med is fra bøtte , med noen thailandske frukter , lokket fram det helt store smilet . 
Så skal det sies at du blir mett for en rimelig penge hos Thai Isan . 
For et utvalg forretter , en flaske øl , et glass rødvin og Farris til hovedretten , and , samt dessert og kaffe , var totalsummen like i underkant av 600 kroner for én person . 
Men hvis du ikke er alt for pysete , bør du plukke fra spesialitetene til middag . 
Det gir en mer eksotisk mer smak av Asia enn mitt litt trauste valg av and . 
Tilbake til barndommen 
Så enkelt , så elegant , så perfekt . 
NB Sørensen Annen Etage framstår som mer interessant enn på veldig lenge . 
Det er alltid koselig å besøke NB Sørensens finstue i andre etasje på Skagenkaien . 
De skakke gulvene , den gammeldagse innredningen og ikke minst utsikten til det myldrende forsommerlivet utenfor gjør at man kan senke skuldrene og ikke tenke så mye over at stedet er solid plassert i restaurantbyens toppskikt , noe som for mange er synonymt med noe stivt og formelt . 
Sist jeg spiste i Annen Etage , tror jeg de serverte 10 retter . 
Nå er menyene trimmet adskillig ned , og man kan velge mellom tre og fire retter . 
Et forholdsvis enkelt valg for matglade folk , altså . 
Snart satt vi der med hvert vårt glass champagne fra kvalitetsprodusenten Ruinart , og funderte på hva den nyansatte kjøkkensjefen Filip August Bendi , med erfaring fra stjernerestauranter som Noma i København og Daniel i New York , kunne finne på . 
Enkle retter 
Det første som dukket opp var en liten appetittvekker ; en syltet sjalottløk overstrødd med rosa løkpulver og en klatt pisket fløte med finraspet sitronskall . 
Ikke spesielt avansert eller ellevilt på noen måte , men en ganske god forvarsel på det som skulle komme : 
Enkle retter hvor gode råvarer fikk briljere i fred uten å bli slått i hjel av for mange elementer . 
Da vår blide og kunnskapsrike servitør kom med appetittvekker nummer to , fortalte hun at kjøkkenet hadde forsøkt å gjenskape gode barndomsminner . 
Dette ble i denne omgang formidlet gjennom to lubne stykker pinnebrød , som duftet bål og skogstur og smakte akkurat så fantastisk som mat man grillet selv i barndommen kunne smake . 
Ugress Den første retten på den egentlige menyen videreførte denne følelsen av å være liten igjen , rusle i hagen og smake på ugresset , dra opp en gulrot som bare så vidt er like tjukk som en barnefinger . 
Retten ble presentert som primører , altså de første , unge grønnsakene , lokale gulrøtter og neper samt blader , blomster og urter som kokkene hadde vært ute og sanket selv . 
Dette var så overstrødd med den utmerkede , norske osten Kraftkar , som var finraspet fra frossen tilstand . 
Enkelig og perfekt , og i nydelig samspill med den pæreduftende , grüner veltlineren i glasset . 
Så kom kjøkkensjefen selv inn med små , rå makrellfileter som skulle få `` koke " '' " i en nordisk variant av leche de tigre . 
Denne strålende cevicheretten skulle ifølge kokken gi oss en følelse av å være på en meksikansk eller peruviansk strand , noe som ble understrekt av at det ble servert kvalitetsølet Sorachi Ace fra Brooklyn i glassene . 
Griseører og toppviner 
Tilsvarende nydelige retter kom slag i slag etter dette . 
Sprø , puffede griseører med sitronkrem . 
Kalvebrissel på variasjoner av brokkoli , ledsaget av toppviner fra Burgund og Ribeira Sacra . 
En vidunderlig , oljete , nesten sirupsaktig Kracher trockenbeeren auslese som hadde fått godgjøre seg siden 1998 satt som et skudd til den syrlige rabarbradesserten . 
Annen Etage har et solid og godt team av både kokker og servitører , men det er neppe urimelig å gi æren for en del av den siste tids forbedringer til kjøkkensjef Bendi . 
Med enkle grep og gode råvarer skaper han et fantastisk måltid , men vekker også den slags sentimentalitet som oppstår når en flyktig duft eller et bilde hensetter oss til minner fra barndommen . 
Å si at en restaurant tilbyr en opplevelse , ikke bare et måltid , er en noe forslitt formulering , men i dette tilfellet er den helt på sin plass . 
Desserten ga følelsen av å løpe barbeint gjennom hagen og inn på kjøkkenet til mormor for å hente en kopp med sukker til å dyppe nyplukket rabarbra i . 
Når en dessert kan få en til å kjenne smaken av en varm forsommerdag en gang tidlig på 80-tallet , vitner det om et kjøkken som får til noe som svært få gjør etter dem . 
Og det å servere noe så skamløst barnlig som nybakt sjokoladekake med en liten kopp melk til dypping som petit four , vitner om frisk selvtillit , en velbegrunnet sådan . 
Små retter 
Dette er ikke stedet å gå hvis et av dine sentrale kriterier for et restaurantbesøk er å bli skikkelig stappmett . 
Rettene er små , men smaksintense . 
Vi ruslet av gårde behagelig mette , fylt av gode minner fra både nær og fjern fortid . 
Sluttregningen kom på 2672 for to ganger fire retter ( vel , egentlig var det åtte serveringer ) , vinpakker og kaffe . 
Det er det vel verd . 
Italianissimo ! 
Noen ganger er det enkle det beste . 
Villa 22 går ikke for fine dining , men enkel og liketil italiensk kost . 
Det lykkes den nye trattoriaen på Skagen godt med . 
Villa 22 er et helt nytt utested med bar og restaurant i bygningen som tidligere huset Helge R. Myhre Skipshandel . 
Bar-avdelingen ligger inn mot gata Skagen , mens restauranten ligger over to plan mot Skagenkaien . 
Interiøret er mørkerøft , slik utesteder og hoteller gjerne er for tiden , men det funker og spiller fint på lag med den gamle skipshandelbygningen . 
Villa 22 Vi besøkte Villa 22 en av disse varme dagene . 
Det var fullt på alle småbordene ute . 
I hvert fall de på kaisiden som er slik satt opp at stolene vender mot gata , og så sitter man der på italiensk vis og ser på gatas teater og Vågen og Straen og alt , og det er jo liv i gata ennå , fram til de stenger for biltrafikk av en eller grunn . 
Inne er lokalene overraskende lyse , takket være store vindusflater . 
Selv de innerste bordene har bra lys , men her sjeneres luften ørlite av os fra pizzaovn og grill , og nettopp her er vi ved noe av denne trattoriaens sjel : 
Pizzaovnen og grillen som maten tilberedes på . 
Dette gir maten en rustikk karakter og tilfører en helt annen form for finesse , enn dem man finner på italienske restauranter flest i Norge . 
Ikke en pastarett er å se på menyen . 
Her går det i antipasti , pizzaer og kjøtt eller fisk . 
Det er rett og slett italiensk bondekost som står på menyen , og den er både meget godt tilberedt og tilført noen små , overraskende detaljer som gjør et besøk på Villa 22 mer minneverdig enn det mange andre italienske restauranter kan slå i bordet med . 
Herlig antipasti 
Vi gikk for Stor villa da vi var på besøk . 
Dette er restaurantens store smaksmeny ( ja , det finnes en mindre også ) som for vårt vedkommende besto av antipasti — ei fjøl med coppa , parmaskinke og spicy salami og oster , fermenterte rotgrønnsaker , " n'duje " med spicy salami og en med svin kokt i fett , herlig brød bakt på stedet , grønn tomatmarmelade , Antipastiopplevelsen lener seg hundre prosent på råvarene , og her er de nennsomt plukket ut . 
Salt , men myk og litt søt parmaskinke som smelter på tungen er alltid en perfekt kombinasjon til et glass Soave , i dette tilfellet Leonardo Pieropans Classico fra 2014 som med sin komplekse fruktighet spenner fra myk , overmoden pære til salte mandler . 
Ikke alltid like lett å finne vin til antipasti . 
Vår utmerkede servitørs anbefaling var super . 
Nettopp antipastidelen av dette måltidet var et høydepunkt . 
Her kom små skåler og tallerkener på bordet med den ene lekkerbiskenen etter den andre - som reddiker med majones , svin kokt i fett og spicy salami-nduja å dyppe stedets luftige brød i . 
Knallgode pizze Pizza etterfulgte antipastien , der en pastarett ville vært en opplagt primi å sette på bordet . 
Herlig frekt . 
Vi fikk en klassisk margeritavariant og en spennende , hvit pizza med nypoteter , blåmuggost og grønn tomatmarmelade som smakte himmelsk i hele sin voldsomme kollisjon med sine egne smaker . 
Et glass Langhe Nebbiolo fra Produtori del Barbaresco satte det hele på plass med sin kjappe morellfriskhet som sakte glir over mot lær og avslutter modent og litt karslig med lange tanniner . 
En vin man godt kan servere til høstens lammesteik , men som var utmerket til pizzaene . 
Ja , det var de pizzaene . 
Jeg kan ikke ta igjen å ha fått servert så god pizza i Stavanger noen gang før . 
Bondekost 
Bønnegryte med svineknoke er real bondekost og definitivt ikke det vi drømte om , da vi tok til gatene denne varme forsommerdagen . 
Dette er vintermat . 
Dette er den italienske bondekonens vintergryte . 
Men det er jo herlig da . 
Salt og fett og kanskje mest av alt sammenlignbart med vår nordiske , gule ertesuppe med salt kjøtt til . 
Denne retten ble etterfulgt av mer elegant lammefilet fra Klostergården , servert med friarielli og ristede babyneper . 
Himmelsk . 
Vår servitør ga oss Barbera dAlba fra Mario Gagliasso til kjøttrettene , en bærsaftig vin som med sitt hint av sødme hamlet godt opp med bønnegryta og svineknoken , men som jeg egentlig ikke finner like perfekt til lammet . 
Her ville jeg heller ha enda et glass Langhe Nebbiolo . 
Villa 22 ga seg ikke før vi segnet om av metthet etter husets herlige olivenoljeis med havsalt . 
Fett og salt enda en gang , og i perfekt balanse . 
Denne restauranten er et særdeles fint tilskudd til byens spisestedsflora . 
Ikke bare forteller den at italiensk mat er så mye mer enn pasta , den demonstrerer det på en overbevisende måte . 
Egget står stødig 14 måneder etter at Egget gjorde sitt inntog i Stavanger , er det fint å konstatere at det ikke er sprekker i skallet . 
Musikken er høy og spesiell , alt fra hip-hop , punk , via country og til mer moderne pop . 
Lokalet kan virke enkelt , mørkt og litt rotete , men , du verden . 
Så lenge mat og vin leverer , er det rom for et sted som Egget i matbyen Stavanger . 
Det var med fornøyde smil og tilfredse mager vi vandret ut i den milde maikvelden etter tre strålende timer som Eggets gjester . 
Egget Spis til du er mett Vinkelner Roy Klausen og den franske kokken Anthony Orjollet overtok lokalet til Kafé Ankeret i Steinkargata i fjor vinter . 
Etter en omfattende oppussing ble dørene åpnet i mars . 
Konseptet er kortreiste råvarer , med noe import , der maten tilberedes som småretter man deler . 
Her er innslag fra det spanske , franske og asiatiske kjøkken , spunnet rundt årstiden og regionens beste produkter . 
Du spiser til du er mett , dog uten å vite hva som venter i neste rett . 
Det finnes verken menykart , krittavle eller vinliste i lokalet . 
Maten blir preparert i samme rom som gjestene sitter , og presenteres når den kommer på bordet . 
Vinvalget er også beskjedent , ingen eksklusive prisbomber , men gode , uortodokse og spennende bordviner . 
Søte desserter finnes ikke , men orker du bør du avrunde med Eggets ostefjøl . 
Her får du åtte varianter , med fransk i fokus , og du og du så smakfullt ! 
Bare drop in 
Vi ankom like etter åpningstid ( 18.00 ) , og da var allerede to av de fem bordene opptatt . 
Her er nemlig reserversjoner umulig , alt er basert på drop in . 
For å få bord er det sikrest å møte opp når dørene åpnes , eller etter halv ti om kvelden . 
Vi ble tilbudt et glass rosévin som oppstart , noe som passet fint denne forsommerkvelden . 
Det var en Rioja Muga 2014 , som i motsetning til de fleste spanske roséutgavene ikke framstår som signalrød , men i en mer behagelig rosa farge . 
Smaksmessig lå den også nærmere de franske rosévariantene fra Provence . 
Muga er først og fremst laget på Garnanacha-druen ( 60 prosent ) , ispedd litt av Viurua ( 30 % ) og Tempranilo-druer ( 10 % ) . 
Det gir en lett , men fruktig bærsmak . 
Smakfull mat 
Så bar det ut i den store matverden . 
Først litt fisk og smaksrike grønnsaker , servert med en sørafrikansk hvitvin . 
Elementis 2014 er utfiltrert , knallgul i fargen og utseendemessig lik en Limoncello . 
Den har da også et utpreget sitruspreg , og har fått fargen fordi druene ( Chenin blanc ) blir gjæret med skallet på i tre uker . 
Fisken , lun torsk med blomkål , flaket perfekt og de tilhørende skålene med ulike grønnsaker , inkludert ramsløk , var fulle av vår og forsommer . 
Dernest små fiskebiter og risotto , samt en munnfull sardiner , servert på en bit av ferskt knekkebrød . 
Meget bra . 
Lam , asparges og svin 
Så entret tynne lammeskiver bordet . 
Riktig nok måtte vi vente litt på Roys vinanbefaling , som gjorde at kjøttet mistet litt av varmen . 
Til gjengjeld smakte det ikke dårligere sammen med en lett DM Rouge 2014 , en fransk og dyprød rødvin laget på Syrah ( 60 % ) og Grenace-druer ( 40 % ) . 
En fruktig vin , med innslag av urter . 
Lammet kom uten tilbehør , og var perfekt , rosa tilberedet og rikt på smak . 
Deretter kom en av årstidens klassikere , ferske asparges . 
De grønne flysendt fra Oslo , de hvite fra Tyskland . 
Smaken var akkurat så himmelsk som forventningene tilsa etter en lang og mørk vinters venting på godsakene . 
Fortsatt var det ikke tid for å kaste inn håndkleet . 
Derfor presenterte kjøkkensjef Antony grillet svinenakke , med en chilikrem , balansert til norske ganer , mens Roy tilbød et glass fransk bordvin fra Loire , en Cuvee rouge aux Levres , der flasken er utstyrt med bruskork i metall . 
En lett vin , som passet greit til svinekjøtt . 
God valuta 
Som et perfekt punktum ba vi om ostefjølen , som besto av åtte ( ! ) oster , tre franske chevre ( geitost ) , to brie , to fastoster og blåmugg fra Stanget Ysteri . 
Her dekker bare ett ord : 
Strålende , og vi spiste rent . 
Kvelden kom på behagelige 1200 kroner per person , inkludert ni retter og viner . 
Så kan du gjerne være obs på at Egget ikke tar kredittkort , kun debetkort , som trekkes rett fra konto . 
Derfor bør du helst ha kontanter i lommen , eller ta en kjapp tur i minibanken . 
Søylandskiosken 
Men tilbake til Søylandskiosken , som kan beskrives som et enkelt spisested , faktisk med et preg av brakke . 
Siden oktober i fjor med ny driver , Jeanette Sagelv . 
Østlendingen Sagelv fikk et brutalt møte med paraderetten komle allerede første dag på jobb , men tørket tårene og kjempet seg inn i vårt kulinariske univers . 
Det var fortsatt en slags formiddag , så derfor fristet det med frokost . 
Reidar Spesial , sto det på menyen . 
For 94 kroner i egg , bacon , bønner og brød . 
Hvorfor ikke ? 
Han ville ha . 
Hun ville heller ha biffsnadder med pommes frites og bearnaise-saus . 
En saus som Jeanette Sagelv , velsigne henne , lager selv . 
Helt fra bunnen . 
Altså en vaskeekte , positiv overraskelse allerede på første stoppested ! 
Egg , bacon og en enorm sjø av tomatbønner føltes som en helt riktig start på dagen . 
Eggene var stekt sånn som de skal , bare på en side og akkurat lenge nok til at plommen er varm . 
Men ikke mer ! 
Takk , Reidar , hvem du nå er . 
Med unntak av den hjemmesnekrede sausen , imponerte ikke det såkalte biffsnadderet like mye . 
Kjøttet var kuttet i rektangulære , jevne biter , og hadde en konsistens som minnet vel så mye om viskelær som om kjøtt . 
Pommes fritesen var standard vare , men den hadde i det minste ikke det harske preget som oppstår hos etablissementer som ikke er så ivrige med å skifte frityroljen . 
Et raskt toalettbesøk ( i brakka ved siden av ) og så farvel til Søylandskiosken og dens orddelingsutfordringer , inn i oljebilen og videre , videre . 
Ben " ' s " Kafe Good old Ben ! 
Det sier han alltid når han kjører forbi Ben " 's " Kafe på Helleland , siden det var det hans engelske onkel John alltid sa da de kjørte forbi , på vei til snøen på Bjørnestad for å se ham drite seg ut på langrennsski . 
Onkel John , London-gutt på sin hals , syntes det var en trøst i det engelsk-klingende navnet , når han selv befant seg blant barbarene i sin inngiftede familie . 
Seinere var Ben " 's " fast stopp på vei til Evjemoen , hvor en av oss tilbrakte noe tid med å løpe bevæpnet rundt i furuskogen på 80-tallet . 
Den gangen var Ben " 's " det man kan kalle et brunt sted . 
Preget av respatex , sur kolbekaffe og traust kafeteria-mat . 
Ben " 's " anno 2016 er ikke til å kjenne igjen . 
Det vil si , sett fra utsiden ser det ut omtrent som det alltid har gjort . 
Men inne ! 
Det er tavle , der menyen er skrevet opp med kritt , og altså kan skiftes ut både titt og ofte . 
Det er øl i kranene . 
I dag minner interiøret på Ben " 's " ( minus ølet ) om den relativt nyoppussede kantina til en mellomstor offentlig etat . 
Hun bestilte karbonadesmørbrød med egg , noe som fikk ham til å mimre om bakrusklassikeren fra gamle Kafe Cordial i Oslo , hvor alle servitrisene hadde jobbet i minst 50 år og alle snakket som Oslo-losen . 
CORRdial . 
EKKsport . 
KARRbonade . 
SIGGaretter . 
Han gikk for svinesteika . 
Hun vant . 
Karbisene var to lekkerbiskener som tatt ut av læreboka , saftige , og gode , forskriftmessig toppet med et speilegg . 
Svinet , derimot , var helt på det ujevne . 
Grønnsakene var forskriftsmessig ihjelkokt , sausen med et visst preg av maisenna-jevning . 
Surkålen var ikke hjemmelaget , men god . 
Potetene var litt vasne , sånn som de er på sånne steder . 
Svinet var tørt og litt smuldrende , hvis det gir mening . 
Han angret på at han ikke valgte drogen gris i stedet . 
Altså pulled pork . 
Han burde valgt det bare på grunn av navnet . 
Lyngdal Inn Aaah , Lyngdal ! 
Her vider landskapet seg ut etter den dystre Drangsdalen og de klaustrofobiske , men praktiske tunnelene som gjorde ende på Utsiktens karriere som veikro numero uno . 
Det er det første glimt av Sørland , på sett og vis . 
Flekkefjord og Kvinesdal hører på mange måter mer hjemme på Vestlandet enn Sørlandet . 
Men i Lyngdal har man kommet til Amerika . 
Lyngdal Inn kan først og fremst skilte med en litt halvhjerta , amerikansk diner-stil , med sånne båser man ellers bare ser på film . 
Ovenpå et lekerom til eventuelle barn som trenger å kvitte seg med overskuddsenergi . 
Menyen her byr ikke på overraskelser . 
Dette er en bunnsolid frityrmeny , supplert med et utvalg middagsretter . 
Dessertene , puddinger og kakestykker , er utstilt i en glassmonter slik Mao ligger i sitt mausoleum , på lit de parade . 
Ingen av dem var klare for frityr , så hun valgte kjøttkaker med ertestuing og poteter , mens han i et forbigående anfall av helsebekymring gikk for laksetallerkenen . 
Kjøkkenet kommuniserer med sitt publikum ved hjelp av disse rundingene som begynner å blinke og herje når maten er klar . 
Mens de ventet lot de blikket gli over omgivelsene . 
En grå , regntung , livløs ettermiddag litt utenfor Lyngdal sentrum . 
En minigravemaskin . 
Biler som svisjet forbi mens forhjulene produserte fontener av vann . 
Tre-fire andre gjester i lokalet . 
Michael Jacksons `` Heal The World " '' " på lokalradioen . 
Døde roser på bordene . 
Laksen var grundig tørrstekt . 
Men om han skal få være litt kjettersk : 
Skal man først gjennomsteke laks , kan man like gjerne gjøre det skikkelig . 
Sprøsteke den , nesten . 
Som med fjellørret . 
Agurksalaten var god og frisk i smaken . 
Rømmeklatt og sitronbåt . 
Kjøttkakene var saftige og gode . 
Ertestuingen smakte dessverre ikke all verden , men både saus og poteter sto til godkjent . 
Et på alle måter bedre valg enn laksen . 
Valand Veikro NEI ! 
INGEN ISKREM ! 
Med disse ord , ikke til å misforstå , henvendte den røslige , tyske kokken seg til de to andre gjestene , hvorav den ene var et barn , på vei mot iskremdisken . 
Kort tid senere smatt de ut døra . 
Dermed var det bare dem og ham . 
De kunne bare anta at de uten dessertprivilegier må ha vært i nær familie . 
Valand Veikro kommer som en overraskelse når man har passert Mandal . 
Plutselig er den der , nesten midt i veien . 
Et hvitt trehus . 
Et skilt med de forløsende ord : 
« Hjemmelaget mat » . 
Noe som er patent uriktig , med mindre kroa faktisk er hjemmet til kokken . 
Men vi skjønner jo hva han mener . 
Tavlemeny , plastblomster og en litt skummel kokk , i alle fall ved første øyekast . 
Stor som en rise , med mimikk som en dørvakt . 
Dette kan ha hatt å gjøre med at de vraltet inn 30 minutter før stengetid . 
Men de fikk bestille . 
Han tok fisk , igjen . 
Torskefilet med urtesaus . 
Hun ville i frityren , og gikk for jægerschnitzelen . 
BANG ! 
BANG ! 
BANG ! 
Lyden fikk dem til å hoppe i stolene , helt til de skjønte at det var hennes jægerschnitzel som fikk gjennomgå på bakrommet . 
Utenfor silte regnet fortsatt ned . 
De var mette . 
Men nå var det middagstid igjen . 
Torsken var kokkens anbefaling . 
Og torsken var god . 
Lettsaltet , saftig og fin , perfekt flakende , svømmende i saus med masse friske urter . 
Og potetene ! 
De første skikkelig gode potetene på turen . 
Aiaiai . 
Snitzelen var det heller ikke mye å utsette på . 
Sprø , fin panering og saftig kjøtt . 
Soppstuingen var herlig , og de stekte potetene var sprø utenpå og mye inni , akkurat som det skal være . 
I likhet med mange av de andre serveringsstedene på denne strekningen , er ikke dette et sted man forlater sulten ; porsjonene var gedigne , selv for folk som ikke har spist tre middager før de kom hit . 
De betalte , takket nei til kaffe , og opplevde at kokken flekket tenner i et smil . 
Han var sikkert glad for å kunne stenge og dra hjem . 
Men de var glade for at de hadde stoppet . 
Glade , men veldig , veldig mette . 
Mones Vertshus 
Her skulle de egentlig ha stoppet på vei sydover , men Mones Vertshus var stille og stengt kvelden i forveien . 
Dette er en liten idyll . 
Utsikten mot den mandalittiske fjord og de sørlandske furuknauser . 
En stor , fin uteplass som må være som en oase om sommeren . 
Inne : 
Plastblomster ( som tilsynelatende er påbudt langs E39 ) og de sedvanlige salt — og pepperbøssene der pepperen er redusert til nysepulver . 
Frityr til frokost ? 
Eller en Dagens ? 
Valget der sto mellom kjøttkaker , karbonader , burgere . 
Han valgte et rekesmørbrød . 
Kroppen hans nektet å samarbeide med frityrgrytene og middagstallerkenene . 
Hun , hvis fysikk tåler alt , gikk for karbonade-menyen , som viste seg å ligne forbløffende mye på de ulike kjøttkaketallerkene de hadde inntatt andre steder . 
To store , gode , saftige karbonader , rikelig med stekt løk , god brun saus , gode poteter og ihjelkokte grønnsaker . 
Hvorfor omtrent alle veikroene insisterer på at grønnsaker som knaser er en vederstyggelighet , var en gåte for dem , men noen ting må man kanskje bare lære seg å leve med . 
Rekesmørbrødet , med en kopp kaffe til , var en liten andaktsstund . 
Loffen var kanskje litt vassen her og der . 
Men rægene ! 
Rægene var gode . 
Kaffen hadde det lille bittet av garvesyre fra oppholdet på kolben som er påkrevd i veikro-kretser . 
Mones Verthus , altså . 
Der går det an å stoppe . 
Om ikke annet , så for utsikten . 
Spiseriet Alle har lagt merke til den , rundkjøringa med en fyrlykt midt i , som pryder utkanten av Vigeland , stedet hvor man kan svinge av E39 og ta turen til Lindesnes . 
Norges sydligste punkt . 
Et steinkast ifra ligger Spiseriet . 
Det var selvsagt altfor tidlig etter Mones , men det er ingen bønn på Tour de frityr . 
Det skal spises . 
Og det skal spises nå . 
Spiseriet var også stengt kvelden i forveien , så regelbokas punkt fire måtte nok en gang settes til side . 
Mange gode anmeldelser på Spiseriets Facebook-side hadde gjort dem nysgjerrige . 
Var dette ekte entusiasme eller var det reinhekla reklame begått av venner og bekjente av Spiseri-innehaversken ? 
Han tok nachos med biff . 
Slutt på kosen med rekesmørbrød og kaffi . 
Nå var det alvor . 
Hun bestilte ( « ville ha » blir feil her ) fylte kyllingbryst . 
Ay caramba ! 
Amerikanske porsjoner ! 
Kanskje ikke så rart her nede , hvor man kan reise til USA uten å forlate kongeriket . 
En tallerken på størrelse med et traktordekk , fylt til randen med maischips , salat , ost , salsa , rømme og strimlet storfekjøtt . 
Det var bare å begynne . 
Alt var godt , til og med biffen . 
Rosa inni , fint krydra . 
Men dette var nok mat til to-tre personer . 
Hvordan ser folk ut her nede ? 
Hun som serverte var tynn som en spiker , hun kan umulig spise sine egne porsjoner . 
Kyllingen var det overlegent beste hun spiste i løpet av turen . 
Saftig kyllingkjøtt fylt med kremost og urter , surret i spekeskinke , som var blitt skikkelig sprø og fin . 
De stekte potetene var herlige , og her hadde man også gjort et unntak fra vasne grønnsaker-regelen . 
Det hele ble servert på rikelig med kremet paprikasaus . 
Herlig , men også i overkant mektig med tanke på hva som lå foran dem . 
Pit Stop 
I Mjåvannslia nord for Lyngdal , i krabbefeltet på toppen av en bakke , ligger Pit Stop . 
Og la det være sagt med en gang . 
Dette er frityrens Mekka . 
Det er her svaret finnes på et av kulinarisk sektors store uløste spørsmål : 
Hvor drar frityren når den kjenner at det går mot slutten ? 
Svaret er at den drar til Mjåvannslia , hvor den mett av dage lar seg oppvarme en siste gang og trekker sitt siste sukk i form av en kraftig eim av døende frityrolje , en eim så kraftig at den sporenstreks sendte oss utendørs , i den ærlig talt iskalde vinden som minnet oss om at vi var på vei mot Rogaland . 
Pit Stop tilbyr ikke NOE annet enn frityr , kanskje med unntak av den sørlandske særegenheten « snadderloff » . 
Det vil si , is og brus er ikke fritert , heller ikke kaffe eller tyggegummi . 
Men man skal ikke se bort fra at dette kan tilbys kremert til dem som spør pent . 
Denne gang var det hun som bestilte nacho-tallerken , etter å ha kjent litt på matmisunnelsen på forrige stopp . 
Han gikk på kamikaze-maner inn for burger med pomfri og det hele . 
Nachosen var det alle med et eneste kresent gen i kroppen vil karakterisere som uspiselig . 
Fæl , oransje , udefinerbar kjøttdeigblanding , ost som bare var litt svett , ikke smeltet , søt , kunstig smakende salsa . 
Retten ble forlatt så godt som urørt . 
Burgeren , det vil si selve burgeren , rundingen av kjøtt midt i , var faktisk ikke så ille . 
Alt annet var helt forferdelig . 
Det vasne , kalde burgerbrødet . 
Den døde salaten . 
De bleke , fettete potetstrimlene . 
De som synes dette er godt , burde fått utdelt nye smaksløker på blå resept . 
Moi Hotell 
Da de noe senere ankom den særdeles amerikansk utseende blondeduken av et hotell på Moi , var matlysten på et historisk bunn-nivå . 
Til tross for dette synes han at det var en god idé å bestille sikringskostens stammor — komler . 
Stekte komler , en sublim rett som alltid vil finne sin velfortjente plass i hans omfangsrike buk . 
Inne var det ingen , bortsett fra fyren i resepsjonen og en kokk vi så vidt kunne skimte i bakgrunnen . 
På menyen : 
Diverse middagsretter . 
Kjøttkaker . 
Fiskegrateng . 
Svinesteik . 
Og så videre . 
Men altså ; stekte komler . 
Fredagsmaten hjemme i den mytiske urtida før tacoen var oppfunnet . 
En rett som alltid vil trone i toppen . 
Stekte komler med stekte pølser og — ja ! - stekte poteter . 
Melk til . 
Det er himmelsk . 
Varianten på Moi var , om ikke himmelsk , så i alle fall absolutt anstendig . 
Han spiste opp alt . 
Smitt og smule . 
En rett som blir spist opp av en mann som har spist seks middager og et rægesmørbrød på under et døgn , er ikke verst . 
Slett ikke verst . 
Hun tok karbonadesmørbrødet med egg . 
Igjen . 
For sammenlikningens skyld . 
Det holdt dessverre ikke det samme nivået som på good old Ben " 's " . 
Kjøpebrød som hadde forlatt tilstanden « ferskt » for en god stund siden , kompakte karbonader som ikke smakte helt hjemmelaget , toppet med en av de kulinariske dødssynder : 
Speilegg med eggeskall . 
Vikeså Veiservice Ok . 
Er dette en bensinstasjon ? 
Er dette et brudd med Regel nummer 1 ? 
Nei . 
Det er en veikro med en bensinstasjon i den andre enden av lokalet . 
Det er også snakk om et fast trailer-stopp . 
Da oljebilen bremset opp utenfor , sto det ikke mindre enn sju svære vogntog på rekke og rad . 
De satt der i bilen og kikket på hverandre . 
Siste stopp . 
Magen hans sto som et trommeskinn . 
Han bestilte kjøttkaker med saus og poteter . 
Hun bestilte en biffburger med pommes frites . 
Kjøttkakene var kjempegode . 
Sausen var god . 
Potetene var gode . 
Til og med gulrøttene smakte godt . 
Kroppen hans hadde brutt lydmuren , nå kunne han spise hva som helst . 
Han spiste hver smitt og smule . 
Burgeren var fæl . 
Komplett tristesse . 
Pomfritten var blek og understekt . 
Hun sukket og skjøv tallerkenen fra seg . 
Kaffe ? 
Ja , hvorfor ikke . 
Strålende småretter 
Hadde alt holdt samme nivå som de beste rettene , ville BAR social eating vært nær toppkarakteren . 
— Her var det fint , kommenterte ledsagersken . 
Hun likte stilen til det nokså nyåpnede spisestedet i Kongsgårdbakken . 
En stil som likner på den som har vært på moten i New York og andre metropoler i flere år allerede , med mye messingdetaljer , fin belysning med retro-lyspærer , mørkt tre og stål / glass-kombinasjoner . 
Moderne , funksjonelt - absolutt . 
Men ikke så klinisk og kaldt som på enkelte andre steder i den hippe enden av skalaen . 
BAR-konseptet har allerede to restauranter i Oslo , og Stavanger er dermed første knoppskyting utenfor Tiggerstaden . 
Fin utsikt Uten bordbestilling fikk vi likevel umiddelbart plass innerst i lokalet i første etasje , med fin utsikt til det folketomme Torget . 
Dette var ganske tidlig kveld , og vi kan bare anta at seinere , og særlig i forbindelse med utageringen i helgene , vil man kunne få en noe annerledes utsikt fra vindusbordene . 
Sarte sjeler kan nok da med fordel bestille bord i etasjen over . 
Vår vennlige servitør sørget raskt for vann og hvitvin til bordet , og var entusiastisk til vårt ønske om å gå « all in » , altså forsøke det menyen kaller den ultimate social eating-opplevelsen . 
Åtte ulike retter , servert to og to i fire omganger . 
Et utvalg som er en blanding av kategoriene i menykartet , altså grønt , fisk , kjøtt og søtt . 
Kongelig krabbe 
Og la det være sagt med en gang : 
Noen av smårettene vi fikk , for eksempel soppquesadillas med sesongens sopp , og mango- og ananasbiter servert i skåler av hjertesalat , holder høyt nivå . 
Lekkert , friskt , balansert og svært velsmakende . 
Det samme gjelder ikke retten med grønn papaya , med chilivinaigrette , koriander og cashewnøtter . 
Papayaen var rett og slett for « rå » i smaken , og retten var ikke balansert nok for vår smak , med en veldig intens syrlighet som var umulig å kombinere med vinen . 
Fra fiskemenyen kommer de små , ferske vårrullene av rispapir med finstrimlede grønnsaker , toppet med en skalldyrmajones med biter av kongekrabbe , høyt på lista over perfekte enkeltretter jeg kan huske å ha spist i Stavanger , og det sier ikke lite . 
Dette var rett og slett enormt godt . 
Like imponert var vi ikke over torskeretten , kalt « fish & no chips » . 
Dette var en slags variasjon over den erketradisjonelle fish & chips , med sprø biter av tempura , dansk remulade og syltet løk . 
Dette ble litt flatt og fett , selv om fisken i seg selv var god i konsistensen . 
Mektig gris 
Men den egentlige nedturen var kjøttrettene , av to grunner . 
For det første var ingen av dem isolert sett veldig spennende . 
For det andre kom de i for store porsjoner , litt bak i en ganske stor meny . 
Grisen var en egenprodusert pølse av svinekjøtt , servert med ramsløk ( som man ikke kommer utenom om våren i Stavanger ) , potetsalat , sennep og — litt merkelig synes jeg , syrlige kuler av tapioca , en slektning av tidligere tiders sagogryn . 
Potetsalaten var enormt mektig og flat i smaken , og det hele var rett og slett litt i overkant rustikt i forhold til de lette og elegante rettene vi fikk tidligere i menyen . 
Dette er dagen-derpå-mat . 
Kyllingen var også en nedtur , helt streite spyd , servert med salat , dressing med mynte og lefse . 
Altså en wrap . 
Jeg er nesten helt sikker på at de to andre kjøttrettene på menyen , som var henholdsvis grillet ytrefilet med marinerte bønnespirer og tartar med løyrom og saltet eggeplomme , ville vært mye bedre . 
Men sånn er livet , ganske ofte . 
Ikke dyrt 
Desserten var popcorn . 
Eller det vil si , is med popcornsmak , med salt karamell og brent cashewnøtt . 
Og takk for det , for vi trengte en opptur nå . 
Dette var festlig og godt . 
Konklusjon : 
BAR social eating har alt som skal til , egentlig . 
Med noen små justeringer kan dette bli riktig , riktig bra . 
Ikke er det veldig dyrt heller . 
Regningen for oss to , med full pakke med mat og noen glass vin , kom på 1400 kroner . 
Mye mat , ujevn kvalitet På Gaffel & Karaffel kan du spise mye og lenge uten at det koster skjorta . 
Dessverre blir helhetsopplevelsen litt ujevn . 
Gaffel & Karaffel er antakelig blant Stavanger-restaurantene med aller sprekest vinkart . 
De siste årene har vi også hatt gode matopplevelser i det trivelige lokalet på hjørnet mellom Kirkegata og Øvre Holmegate . 
Det var med andre ord til dels høye forventninger inne i bildet da vi ble vist til bordet av vår smilende , diskrete servitør . 
Restauranten har en vanlig a la carte-meny , men byr også på en delemeny hvor man kan få prøvd litt av hvert . 
Her kan man få sju retter til den behagelige sum av 499 kroner . 
Legger man til en hundrelapp kan man også få ost eller dessert , og man kan også få en vinpakke med fire eller fem glass til . 
Valget var dermed en såkalt no-brainer for oss som ikke eier magemål . 
Snart hadde vi champagne i glassene , og ferskt , godt brød med pisket smør dukket opp på bordet . 
Men allerede her begynte en viss skepsis å melde seg , for smøret hadde da vitterlig en litt harsk bismak . 
Slik kan jo skje , og optimismen steg mange hakk da den første retten kom på bordet : 
Små , lekre biter av tunfisksashimi servert i en liten , fritert won ton-skål . 
En bra start på et måltid som i løpet av kvelden skulle vise seg å sprike litt i alle retninger , på godt og vondt . 
Vinkollisjon 
Neste rett var en herlig , rustikk rett som sendte tankene til en parisisk bistro ; Paté av svin og kalv servert med sprø , fine sylteagurker , dijonsennep og syltet rødløk . 
I glasset dukket det opp en flott chablis , som dessverre ikke var i stand til å hamle opp med de skarpe og fete smakene på tallerkenen . 
— Både vinen og maten er best hver for seg , kommenterte medspiseren . 
Det samme var dessverre tilfelle med neste rett , lettrøkt laks som hadde blitt litt for mye varmebehandlet , servert med nydelig , hjemmelaget pasta , rosépepper og kapersbær . 
Her var det mange smaker som gjorde en betydelig innsats for å slå hverandre ihjel , og vinen var som sagt sjanseløs . 
Herlig taco 
Neste vin var en fyldig og fruktig Cotes de Gascogne , som med alle sine tropiske aromaer antakelig hadde vært et bedre valg til de to foregående rettene . 
Det oppsto en viss dissens om hvorvidt den fungerte til kamskjellet som ble servert som neste rett , en feit , deilig rett med grillet skjell og gresskarpuré . 
Maten framhevet i stor grad det syrlige i vinen , men det var forfriskende på mange måter . 
Så kom det som kanskje ble stående igjen som måltidets høydepunkt : 
En deilig gatematrett hvor krydrede , grillede scampi ble servert med små maistortillas , spicy kremost og syltet rødløk . 
Hadde den jevne fredagstaco vært som dette , skulle jeg ikke klaget . 
Mye mat Videre dukket det opp en enkel barbera i glassene , som ikke var kraftig nok til hamle opp med en såpass robust rett som oksekjaker med rødvinssaus . 
Maten var til gjengjeld glimrende , til tross for at man gjerne kunne vært litt rausere med saltet . 
Avslutningen med møre babybackribs og syltet nykål fungerte også bra , og nå var vi begynt å bli såpass mette at vi kjente på lettelsen over at vi hadde vært framsynte nok til å ikke bestille ost i tillegg til desserten . 
Kveldens siste rett var en nydelig ostekake , som også tok opp i seg den franske klassikeren sitronterte med marengslokk . 
En hvit portvin fra den strålende produsenten Luis Pato satt som et skudd til . 
For dette kalaset , med kaffe , måtte vi ut med 2300 kroner , noe som er betraktelig mye mindre enn man betaler for en sjuretters middag på de fleste andre av byens restauranter . 
Dessverre reflekterer kvaliteten på maten til en viss grad prisen . 
Mye var godt , en del var veldig godt , men litt for mye havner midt på treet , og mat og vin matcher ikke godt nok . 
De gode nyhetene er jo at dette bør være forholdsvis lett å fikse . 
Fersk fisk i vannkanten 
Fisketorget er på få år blitt blant Stavangers mest populære spisesteder , med råvarene bokstavelig talt utenfor døren . 
Mye er delikat , noe tåler forbedring . 
Uhøytidlig og avslappet atomsfære bak glass og stål , nærkontakt med Vågen og blide servitører gir en hyggelig ramme til måltidet . 
I tillegg er hovedrettene solid håndverk , der dagsfersk fisk har hovedrollen . 
Så er det litt å hente på forretter og dessert , som gjør at terningen mister ett øye i forhold til forrige besøk . 
Fisketorget 
Fikesuppen en slager 
Fisketorget har ikke endret mye på konseptet siden Karl Erik Pallesen overtok i 2012 . 
En tavle forteller om dagens meny , der noen retter er gjengangere , som fiskesuppen , blåskjellene og ostefjølen , mens forretter , de to hovedrettene og en dessert fornyes etter utbud og kokkens fantasi . 
Gjestenes valg denne tirsdagskvelden , med overraskende full restaurant , tyder på at Pallesens fiskesuppe , der oppskriften holdes strengt hemmelig , ennå er en slager . 
Den fikk mange bord å stå på , men ikke vårt . 
Vin for de fleste 
Vi ble tildelt et av de siste ledige bordene på tidlig kveldstid , og etter noen minutters venting kom drikkemenyen på plass . 
Den er ikke overdådig , men du finner litt for en hver lommebok , fra eksklusiv Dom Perignon champagne til 2595 kroner , til mer håndterbare hvitviner . 
Disse finnes i 11 valg , priset fra 329 til 890 kroner . 
Den sistnevnte en Puligny Montrachet fra Seguin Manuel , er en riktig delikat burgunder . 
Videre er det fire rødviner ( 420-535 kroner ) , to utvalg av rosé ( 440 - 610 , - ) og tre dessertviner ( 455 - 715 , - ) . 
Mye av dette får du også på glass . 
Med ledsageren som sjåfør ble det mineralvann på henne , men jeg fikk et glass tørr , østerriksk riesling ( Markus Huber , 102 kroner glasset ) , som sto greit til både forrett og hovedmåltid . 
Litt for mye frityrsmak 
Vi startet ulikt , ledsageren med fritert hummer veloute med kongekrabbe ( hvit suppe laget på buljong , smør og mel og kokt inn med hummerfond ) , og en syrlig maispuré erter og rødløk . 
— Her er frityrsmaken dessverre mer framtredende enn hummeren , mente ledsageren om forretten til 165 kroner . 
Jeg plukket kveldens dampede blåskjell , som kom med grønn curry og noen grønnsaksstrimler . 
Her var smaken helt ok , selv om skjellene var noe små . 
Nydelig fisk 
Så var til gjengjeld hovedrettene av prima kvalitet . 
Ledsagerens bakte torsk fra Mørekysten ( 209 kroner ) var glinsende hvit og innbydende og flaket perfekt . 
Tilbehøret , artiskokk , kål og sukkertartare-remulade , falt også i smak . 
Jeg fikk dagens fangst , lysing , servert med spinat— og selleripuré , bakte gulrøtter , potetterrin og smaksatt med en vinaigrette av appelsin og fennikel . 
Uten tvil måltidets høydepunkt . 
Fersk fisk , som var nydelig tilberedt og rik på smak . 
Deilig ! 
Ledsagen sto over desserten , men fikk smake på min sjokoladekake , det eneste søte alternativet . 
Dette var mørk sjokolade , tilsatt hvit , karamellisert sjokolade og appelsin , samt noen biter pasjonsfrukt og ett bringebær . 
Litt tørt og mektig , der synet var mer innbydende enn smaken . 
Et litt lettere valg ( sorbet eller is ) burde kanskje vært tilgjengelig ? 
Kvelden kom på 1200 kroner , inkludert to glass hvitvin og hver vår kaffe . 
Ikke veldig dyrt for et besøk i vannkanten . 
Fisketorget holder stimen , men kan altså enda litt bedre på sitt aller beste . 
Traust som tegl 
Gamlaværket har de ytre rammene som skal til for å bli en topprestaurant , men det svikter når det kommer til de indre verdiene i kjøkkenet . 
Servicen er førsteklasses i den gamle mursteinsfabrikken i St. Olavs gate . 
Sandnes Tag- og Mursteens-Fabrique , senere GamlaVærket på folkemunne , startet opp i 1783 som den første industribedriften i Rogaland , ifølge restaurantens hjemmeside . 
Med sin produksjon av tegl- og potterivarer la dette grunnlaget for utviklingen som forvandlet Sandnes til hva det er blitt . 
Her serveres rause porsjoner av god , men traust mat . 
Vi gikk for stedets treretters meny og ble fluksens servert et glass tørr , frisk og boblende vin . 
Som en liten amuse-bouche , en appetittvekker , kom snart kamskjell-ceviche på bordet . 
Friskt og godt , men uten på noen måte å sette standarden for kveldens taffel — cevichen , altså råe skiver av kamskjell med sin fruktige limesyre og hissige hint av chili - skulle vise seg å være aftenens spenstigste øyeblikk . 
Forutsigbar mat Den første retten ut i Gamlaværket-trioen denne kvelden , var blomkålsuppe . 
Blomkålsuppe er gode greier , og Gamlaværkets variant er rik , kremet og servert med sprøstekt bacon . 
Sammen med restaurantens gode brød og aïoli var det nesten så vi kunnet mettet oss , bare på forretten . 
Vår glimrende servitør Johan skjenket oss småfet , men eplekjekk og frisk Bodegas Muga Rioja Blanco Fermentado a Barrica 2012 til suppen . 
Et funn til kremet suppe , og et glimrende alternativ til den allestedsnærværende rieslingen som vi begynner å bli litt småtrette av etter hvert . 
Hovedretten var lammeskank , langtidsstekt så det holdt . 
Mør og sleden . 
Her var det bare å rive kjøttet av beinet med gaffelen . 
Utfordringen med langtidsstekt kjøtt er å unngå at det blir tørt . 
Passe på innimellom og holde det saftig . 
Dette var saftige skanker . 
Ingen ting å si på utførelsen . 
Skankene ble servert med god potetstappe , men rotgrønnsaker i terninger og en pregløs , brun saus er dørgende kjedelig tilbehør . 
I tillegg stusset vi over at en skål med kjøpeflatbrød , sennep og tyttebærsyltetøy ble satt på bordet . 
Hvorfor det ? 
Det hører ikke hjemme til denne retten . 
Gode vinvalg 
Til lammet bød Johan på Fiesta de Azul y Garanza 2014 fra Navarra . 
En bærfruktig , saftig vin som er upretensiøs og morsom . 
Den er ung og spenstig med en liten lakrisdytt i svelget . 
På Gamlaværket ble den servert forbilledlig kjølig . 
Slike viner skal ikke ha for høy temperatur . 
Enda et godt vinvalg , altså , som satt som en kule til de langtidsstekte skankene . 
Gamlaværkets dessert denne kvelden , var en Snickers-komposisjon med nøtter , karamell og fløteis . 
Den var i og for seg grei nok , men kjøpeis blir for kjipt . 
Kjøp en ismaskin , sett den i kjøkkenet og kjør i vei med kjøkkenlaget iskrem . 
Det må gå an å forvente at maten som serveres i en restaurant med ambisjoner , faktisk er laget i restauranten . 
Her svikter Gamlaværket av og til . 
Alt i alt framstår derfor restaurantbesøket som litt skuffende . 
Det var ingenting av det vi fikk servert som vi ikke kunne gjort like bra eller bedre på vårt eget kjøkken , hjemme . 
Det paradoksale er at Gamlaværket har praktisk alt som skal til for å levere på et høyere nivå enn restauranten gjør . 
Når den ikke lykkes bedre , kan det bare handle om manglende ambisjoner og vilje . 
Sørgelig svin i elveoset 
Ærfugl-parringen rett utenfor vinduet var høydepunktet under middagen på Ryfylke Fjordhotel . 
Ryfylke Fjordhotel er en institusjon på Sand i Ryfylke . 
Det privateide hotellet , med gjestehavna rett utenfor dørene , er et populært stopp for båtfolket i det indre av Ryfylke-fjordene , og har også et jevnt tilsig av gjester i forbindelse med kurs og konferanser . 
Restauranten som naturlig nok går under navnet Elvaosen , siden den ligger snublende nær utløpet av Suldalslågen , hadde ikke mange gjester denne mandagen i april . 
Og der ligger kanskje noe av forklaringen på at vår middag dessverre var av det nokså forglemmelige slaget . 
Typisk hotell 
Om interiøret i restauranten er det å si at det er typisk hotell med et visst 1990-tallspreg , men rent og ryddig . 
Bordene langs vinduene byr på idyllisk utsikt over båthavna , elveoset og Sandsfjorden , med majestetiske og snødekkede fjell mot vest . 
I elveosen var en stor flokk ærfugler i full og energisk sving med å sørge for neste generasjon , noe som ga middagen et artig preg av en voksenfilm-utgave av Ut i Naturen . 
Elvaosen frister hver dag med en ny toretter med kaffe til 325 kroner , samt et utvalg fra a la carte-menyen . 
Vinkartet er verken stort eller spennende , men med hyggelige påslag på polprisen . 
Det er også et lite utvalg øl på flaske . 
På tapp kan man velge mellom Ringnes og Carlsberg , to pilsnere som er så å si identiske . 
Ok kveite Ledsageren ville prøve dagens toretter , mens jeg hadde hørt rykter om en kveite ( 345 kroner ) som var en omvei verdt , og derfor ville ha den . 
Toretteren viste seg å bestå av marinert og grillet svin , servert med amandine-poteter , rømmesalat og rødvinssaus , med en ostekrem med bærsaus og ristede nøtter til dessert . 
Vin til dette : 
Hvert vårt glass husets vin , rød og hvit . 
Begge med skrukork , begge helt ordinære . 
Hvitvinen min ( chablis ) var litt for varm . 
Vann fra karaffel . 
Kveita , som jeg altså hadde hørt gode ord om , kom med asparges og en kremet vinsaus , samt kokte poteter . 
Fisken , fra det nedleggingstrua oppdrettsanlegget i Hjelmeland , var slett ikke verst , kanskje litt tørr . 
Tilbehøret var mer uinspirert , med overkokt asparges og en saus som det riktig nok var mye av , men manglet salt og syre og dermed bare fungerte som et tvilsomt kulinarisk glidemiddel . 
Potetene var grusomme , overkokte og vasne . 
Uprofesjonelt svin Dette var dessverre ingenting , sammenliknet med tristessen som ble ledsageren til del . 
Han strevde en lang stund taust med kjøttet , før han tilbød meg en bit . 
Det arme svinet hadde konsistens som viskelær og omtrent like mye smak . 
Vinsausen hadde et distinkt preg av ” pose ” , og potetene var de samme vasne som jeg hadde fått . 
En rett som aldri burde ha forlatt kjøkkenet . 
Profesjonelle kokker smaker på maten de lager , og profesjonelle kokker med yrkesstolthet sender ikke en sånn rett ut til betalende gjester . 
Det skal sies til vår danske servitørs forsvar at han tilbød å erstatte det sørgelige svinet med noe spiselig , men det hadde vi ikke tid til . 
Desserten var heller ingen stor opplevelse . 
En slags panna cotta-variant med en bærsaus som minnet mest om syltetøy , og de ” ristede nøttene ” minnet mest om frokost-müsli , noe som ble bekreftet ved frokosten neste morgen . 
Håp for høysesongen 
Selv om jeg har all mulig sympati med dem som driver hoteller og serveringssteder utenfor de store befolkningssentrene , og skjønner utfordringene det innebærer å holde standarden oppe i perioder med få gjester , er dette rett og slett ikke godt nok . 
Det er mulig at standarden er en annen i høysesongen ; det får vi sjekke ved neste korsvei . 
En restaurant i skattkammeret Suldal , midt i matfatet med lam og vilt , skinke og laks , bør ha høyere ambisjoner enn dette . 
Regningen for to , med to glass vin , kom på rundt 1000 kroner . 
Det er ingenting å si på beliggenheten , midt i vakre Sand i Ryfylke , men maten må opp noen hakk hvis Ryfylke Fjordhotel skal være verdt et besøk . 
Kanskje er det bedre i høysesongen ? 
Les også : 
Plankekjøring på bryggekanten 
Det er ingenting i veien med maten på Bølgen & Moi . 
Den er bare ikke spesielt spennende . 
På en klarværskveld skal det mye til å slå beliggenheten til Bølgen & Moi i Stavanger . 
Ytterst i Oljemuseet kan man lene seg tilbake i behagelige stoler og ta inn utsikten mot Natvigs Minde og små og store båter som tøffer forbi , i trygg forvissning om at man er i gode hender . 
Slik var det også denne rolige kvelden . 
Vår smilende og oppmerksomme servitør var raskt på plass med boblende aperitiff , og etter hvert litt brød og frisk tomataïoli . 
Vi landet forutsigbart nok på kveldens seksretter , og snart dukket en liten appetittvekker i form av frisk tomatgaspacho opp . 
Den første retten på menyen var det som i etterkant skulle vise seg å utgjøre måltidets høydepunkt : 
Små , tynne skiver av kamskjell-ceviche , servert med vanedannende soyamajones og avokadokrem , samt et stykke litt for hard ris— og tangchips på toppen . 
I glasset dukket det opp en enkel og frisk riesling fra Georg Breuer , kanskje litt anonym i møte med de intense smakene i retten , men på ingen måte feil heller . 
Enkelt og godt 
Neste rett var en konsentrert og enkel blåskjellsuppe med tydelig smak av safran . 
Her har man støttet seg på gode råvarer , og retten , blottet for dilldall , sto godt sammen med den enkle chablisen fra Laroche i glasset . 
Vi fortsatte med chablis , denne gang Cuvee Juliette fra produsenten Michel Juillot , en vin som var på nippet til å bli overdøvet av det kraftige tilbehøret på neste tallerken . 
Her hadde man nemlig krydret den tandre sesongtorsken med terninger av kraftig chorizo , en i og for seg god kombinasjon . 
Det var imidlertid her måltidet begynte å skurre litt . 
Fisken kunne med fordel ha blitt saltet litt mer før den gikk i ovnen , og den kunne nok også blitt tatt ut derfra noen minutter tidligere . 
Jordskokkpureen var god , men ganske kald og litt pregløs , og bitene av stekt jordskokk hadde ikke fått steke lenge nok , slik at de var knallharde . 
Litt kjedelig 
Hovedretten var noe så ordinært som ytrefilét av okse . 
Nydelig , rosa , mørt kjøtt , men verken gulrotpureen , de stekte potetene eller noe av det andre tilbehøret klarte å frambringe noe snev av wow-faktor . 
Dette er vel det nærmeste man kan komme traust på et sted som dette . 
Kompetent og fint tilberedt , men i grunnen ganske kjedelig . 
Nedturen fortsatte med ostetallerkenen . 
Fint og ordinært tilbehør i form av marinert fiken og aprikospuré , honning og ristede hasselnøtter , men både brie og gorgonzola framsto som tørre rester . 
Gruyeren var god , men det var i seg selv ikke nok til å redde helhetsinntrykket . 
Desserten var en slags dekonstruert tiramisu , enkel , god mokkakrem , fløyelsmyk is og knuste kjeksbiter . 
Sammen med en herlig , hvit recioto satte den et greit punktum for måltidet , og var så avgjort en opptur etter den litt triste osteretten . 
Det lille ekstra manglet 
Vi gikk på ingen måte sultne hjem , men på steder som dette dannes det gjerne visse forventninger om at kjøkkenet skal sende ut et par små overraskelser som ikke står oppført på menyen , det være seg små forretter , hvileretter eller noe smått til kaffen . 
Her holdt man seg , med unntak av den innledende tomatsuppen , strengt til planen . 
Alt i alt sitter man igjen med en følelse av at det koster litt mer enn det smaker , selv om det ikke er veldig mye i veien med verken maten eller vinen . 
Litt mer lekenhet på kjøkkenet , noen overraskelser i vinvalgene og litt mer spennende råvarer hadde gjort mye for å heve inntrykket noen hakk , og forsvart sluttregningen på 3400 kroner . 
Les også : 
Kina på Skagen Kinamat er fortsatt en vinner i norske ganer , uavhengig av generasjoner . 
Men gevinsten er sjelden høyere enn at man får mye mat for pengene . 
Den helt store gastronomiske opplevelsen gir ikke kinarestauranter i Norge , kanskje med et par unntak . 
Og et besøk på Chinatown i Stavanger var nok en noe mer eksotisk opplevelse da restauranten var ny i 1987 , enn tilfellet er i dag , med asiatiske mattilbud på de fleste gatehjørner . 
Det er ingen forkleinelse for serveringsstedet i andre etasje på Skagen 14 , som tydeligvis har mange stamgjester etter å ha holdt det gående i nesten 30 år . 
For du vet hva du får når du plukker klassikere som pepperbiff , kylling curry , sursøtt svinekjøtt , kongereker eller and . 
At lokalet er innredet med et åpent akvarium er et ekstra pluss for de yngste gjestene . 
And på bestilling Chinatowns mest fristende rett er utvilsomt sprøstekt and for to personer , som er priset til 569 kroner og bør forhåndsbestilles . 
Den var derfor utenfor vår rekkevidde , og vi landet på det mer tradisjonelle . 
To vårruller ble servert med en liten kvast persille , kinakål og søt chillisaus , og kom kjapt til bordet , forhåndspreparert og ovnsvarmet . 
Men de var sprø og helt greie på smak , verken mer eller mindre . 
Som hovedrett falt valget på en pepperbiff med grønnsaker og kokt ris . 
I lunsjversjon koster den 125 kroner , og er oppnåelig mellom klokken 14 og 18 . 
Ikke minneverdig 
Grønnsakene var ikke overkokt , peppersausen helt ok og porsjonen med ris rikelig . 
Biffkjøttet var derimot i minste laget , og en anelse seigt . 
Det hele ga derfor en midt på treet opplevelse . 
Som et søtt punktum falt valget på pannekake med jordbær , iskrem og kremfløte ( 69 kroner ) . 
Dette var igjen forhåndslaget mat , og pannekaker som ikke stekes der og da , blir aldri som ferskvare . 
Denne var da også litt dvask , og bærene av den konserverte typen . 
Iskremen var en kule fra spann , servert med kremfløte og en skive appelsin . 
Det ble ikke en dessert av den minneverdige sorten . 
Mett uten å blakke deg 
I en restaurant som på sen ettermiddag ikke var veldig befolket , var det lite å si på servicen . 
Maten kom , som på de fleste kinarestauranter , fort til bordet og måltidet var nokså kjapt unnagjort . 
Chinatown er ikke stedet for en helaften , men snarere kjappe besøk , der du blir greit mett uten å legge igjen en formue . 
Så finnes det gode alternativer i matbyen Stavanger hvis du vil utfordre smaksløkene litt mer enn dette . 
Les også : 
Dyrt , men deilig Alex har byens beste sushi , men servicen forsvarer ikke prisnivået . 
Den sprø tempuraskorpen , overrislet med småsint chilimajones , servert under et dekke av store , salte lakserogn på en seng av sjøgress og frekt syrlige epler knaser mellom tennene og avslører fløyelsmykt kongerekekjøtt som brer linn sødme over tungen . 
Slik kan havets , skogens og markens grøde forenes til en forseggjort liten praktrett . 
En rett som oppsummerer alt Alex Sushi står for : 
Nyskapende og spennende mat fjellstøtt fundamentert i det japanske kjøkkenet . 
Er det sushi ? 
Nja . 
Det er forsåvidt sushi . 
Men det er også mye mer enn som så . 
Medspiseren og jeg har benket oss rundt kjøkkenmanesjen oppe på Alex i Haakon VIIs gate . 
Vi har bestilt omakase — altså har vi lagt kvelden i kokkens hender for å ta imot hva enn han vil gi oss - og venter andektig på den ene lekkerbiskenen etter den andre . 
Det skal bli åtte retter i alt denne kvelden og en oppvisning i kokkekunst vi ikke kommer til å glemme . 
Topp kvalitet 
Som appetittvekker blir vi servert en fortreffelig hummerkraftsuppe med klokjøtt og vårløk . 
Et spennende alternativ til tradisjonell misosuppe , og et hint om at det vi har i vente ikke er fullstendig forutsigbart . 
Tunfisksashimi av beste kvalitet følger opp . 
Vi har nettopp sett dyktige kokk Ronald la den røslige kokkekniven smyge seg gjennom det herlige , røde kjøttet . 
Ferskere blir det ikke . 
Så smeller han til med den elleville rekesalaten jeg nevnte innledningsvis . 
Vi gir oss ende over . 
Er det lov å klappe på restaurant ? 
Jeg tror ikke det og setter meg med lårene oppå hendene . 
Nå følger tradisjonell nigiri av laks , havabbor , kveite , kamskjell , scampi og lakserogn . 
Friskt og delikat . 
Førsteklasses , men det kan bli enda bedre , for nå blir vi servert hver vår hummerhale , gratinert med skarp chipotlemajones som kontrasterer det søte skalldyrkjøttet . 
Vidunderlig . 
Enda en varmrett skal få kile smaksløkene . 
Og nå , kveldens kjøttrett : 
Indrefilet som såvidt har fått en tynn stekeskorpe i varm panne , gratineres med foie gras og flamberes i serveringsøyeblikket . 
Herlig hedonistisk og en klassisk og fin smakskombinasjon som her forsterkes av tynne reddikskiver og lettgrillet asparges . 
Her tenker jeg at kvelden , rent komposisjonsmessig kunne fått sitt punktum , men Ronald kjører på . 
Han gir oss en frisk kongekrabbesalat med teriyakisaus før han avslutter taffelet med strandkrabbe— og kamskjellmaki . 
Alt tilberedes der og da foran øynene på gjesten . 
Jeg har aldri spist så fersk og god sushi før . 
Ikke en gang i Japan . 
Slett service 
Men jeg savner at Alex gjør mer utav opplevelsen rundt maten : 
Det burde være mulig å sette sammen en vinpakke til omakasemenyen , eventuelt en kombinasjon av vin , øl og sake , gjerne med japansk te avslutningsvis . 
I Haakon VIIs gate er vi henvist til vinkartet og rådgivning fra ikke spesielt profesjonelle servitører . 
Medspiseren og jeg valgte en Franck Aurelien Bailly Sancerre som sto meget bra til maki— og nigirirettene med sin mineralske stil og blomsteraktige fruktighet , men som kom noe til kort i omgang med skarp chilimajones og feit foie gras . 
Her ville forskjellige viner til de enkelte rettene vært å foretrekke , og kanskje hadde en fruktig og velhumlet Ipa - en Lervig Galaxy , for eksempel - stått best til rettene med chilimajones . 
Slike ting bør servitørene ha kunnskap om . 
De er der for å rettlede gjestene . 
Heller ikke synes jeg om at serveringen kommer fra venstre nå og høyre da , eller at det søles på bordet uten at noen kommer og tørker opp . 
Omakasemenyen koster praktisk talt det samme som menyen på Re-Naa . 
Da må vi kunne forvente topp service i tillegg til at råvarene og kokkekunsten er på toppnivå . 
Vi valgte å avslutte måltidet med en kopp altfor tynn americano og et glass Nikka whisky from the barrel . 
En kraftig japansk sumowhisky som bryter seg inn i munnen med et hardt pepperanslag på tungen og en lang avslutning med anis i ganen . 
Så er det bare å kaste inn håndkleet . 
Trøbbel i tårnet 
Restauranten i 21. etasje i Scandic Forum hotell har byens suverent beste utsikt . 
Det er trist at maten ikke står i stil . 
Dette er stedet man skulle ta gjester med til , folk som ikke har vært i Stavanger før , for virkelig å vise fram byen . 
Eller kjæresten . 
Svermerier ved et vindusbord med utsikt til de snødekte fjellene i Ryfylke , trafikken langt der nede , kråkene som samler seg i tusentall på isen på Mosvatnet , det lave lyset fra sola som synker i havet langt der ute . 
Dette burde vært den beste restauranten i byen , med ventelister for å få bord . 
Hotell-preg 
Slik er det dessverre ikke . 
Restaurant : vju , som ligger i 21. etasje i Forum-hotellet , gjør også tjeneste som frokostsal for hotellets gjester . 
Dette er et hotell , og det ser ut som et hotell . 
Enkle grep , som å dekke til de tomme frokostbuffetene med en pen duk , noen blomstervaser eller liknende på kveldstid , er ikke tatt . 
Menyen er kort og enkel , noe som alltid pleier å være et godt tegn . 
Mye heller få retter som er skikkelig gjort , enn et svært utvalg , som garantert betyr at kokken ikke har rettene i fingrene , og at mye av råvarene er fryst og halvfabrikata . 
Til forrett valgte vi å dele en såkalt spekeplanke , mens vi gikk for henholdsvis biff ( en 200 grams ytrefilet , medium , til 330 kroner ) og torsk ( pannestekt , med brandade og grønnsaker , 260 kroner ) til hovedrett . 
Restauranten tilbyr også en rimeligere husmannsrett , myntet på folk som reiser mye og savner det « hjemmelagede » . 
Denne kvelden var det laks , og norsk oppdrettslaks takker vi stort sett nei til av etiske grunner . 
Slapp spekemat 
Mens vi ventet på maten , hadde vi oss et glass hvitvin . 
Valget sto mellom tre ulike på glass , og både chablis ( 120 kroner ) og chardonnay ( 89 kroner ) var enkle , ukompliserte viner med skrukork , som smakte helt greit . 
Utsikten var fabelaktig . 
Humøret sank et par hakk i møte med spekeplanken til 168 kroner . 
Det var i og for seg ikke noe i veien med den , men det hele var litt trist . 
Spekematen var av ordinær kvalitet , lagt opp på en ikke særlig spennende måte . 
Smøret var en sånn `` blomst " '' " i kuvertstørrelse som enkelte hoteller får levert , flatbrødet var ferdigkjøpt , og en umotivert klase med ufrisk salat satte et jamnsides nedslag . 
De aller fleste med tilgang til en Prix— eller Kiwi-butikk hadde klart å gjøre dette bedre hjemme . 
Lav temperatur 
Til hovedrettene fikk vi tilbud om rødvin fra vår blide servitør . 
Jeg gikk for en saftig beaujolais til torsken , mens ledsagersken ville ha en australsk shiraz til biffen sin . 
Torsken var ok tilberedt , den var lettsaltet og korrekt stekt innvendig , men dessverre ikke med sprøtt skinn . 
Temperaturen på fisken og tilbehøret kunne med hell vært varmere . 
Brandaden , som er en mos av poteter og salt torsk , var heller ikke helt varm og hadde mer preg av potet enn av fisk . 
Men smaken var ok . 
Grønnsaksgarnityret med sukkererter , cherrytomater og bacon , smakte godt . 
Biffen var korrekt stekt og varm nok , men smakte ikke særlig mye . 
Typisk norsk industribiff , verken mer eller mindre . 
Den kom med peppersaus , som smakte litt « pose » , bakte klasetomater og kokte poteter som av mystiske grunner var dandert med noen slappe blader av ruccola . 
Iskald ost Dessert ? 
På servitørens anbefaling gikk den sjokoladeglade ledsagersken for en fransk sjokoladekake som var kveldens spesialtilbud på dessertmenyen , mens jeg valgte å prøve norske oster . 
Igjen ble dette dessverre en nedtur . 
Sjokoladekaken var veldig kald , noe som demper smaken , og kulen med sorbet smakte veldig likt den som selges av Hennig Olsen . 
Den intense syrligheten drepte siste rest av kaken , som endte opp med å ikke smake noe . 
Ostene , lagret Jarlsberg , en chevre fra Haukeli og en blåmuggost som ikke ble navngitt , var også svært kalde og dermed med lite smak . 
Det tynt skårne nøttebrødet som fulgte med , var tørt som papp . 
Regningen kom på 1400 kroner . 
Dette var dessverre ikke særlig mye å rope hurra for . 
Denne fantastiske beliggenheten hadde fortjent mat man ville gjøre en omvei for å spise . 
Sånn er det ikke i dag . 
Du spiser mye bedre for omtrent samme sum mange andre steder i Stavanger , blant annet på Varmen restaurant i Scandic-hotellet i Verksgata . 
Langsom mat på sitt beste Casa Gio var nykommeren « alle » matinteresserte skulle innom da den åpnet dørene i Pedersgata i 2014 . 
Heldigvis er det ingenting som tyder på at restauranten har tapt seg i takt med at nyhetens interesse ebbet ut . 
— Tenk så overrasket vi kommer til å bli når vi går ut døra og oppdager at vi er i Pedersgata , kommenterte medspiseren , mens han funderte over hvilken av godsakene på tallerkenen som skulle settes til livs først . 
Det er nemlig fort gjort å drømme seg bort til sydligere strøk når man har satt seg vel til rette på Casa Gio , fått noe velsmakende , italiensk i glasset og noe enkelt og hjemmelaget på tallerkenen . 
Stemningen i det lille lokalet er bråkete , intim og hjemmekoselig på en måte som sender tankene direkte til en type autentisk , hull i veggen-sted som frekventeres av lokalbefolkningen i en liten , italiensk by . 
Det ser da også ut til at Casa Gio er blitt litt av en nabolagfavoritt , den trange restauranten er ofte fullsatt , og det anbefales virkelig å bestille bord . 
Mer innkjørt enn før Slik var det også denne kvelden , og de ansatte hadde sin fulle hyre med å servere glade og pratsomme gjester som la beslag på hver eneste sitteplass i det lille lokalet . 
Ved tidligere besøk har jeg opplevd at det har vært i overkant lang ventetid på maten , men det kan virke som om konseptet er mer innkjørt nå , så pausene mellom rettene ble ikke lenger enn en liten halvtime på det meste . 
Menyen til Casa Gio er forholdsvis kort , og varierer fra dag til dag . 
Denne dagen kunne vår hyggelige servitør by på tre forretter , tre hovedretter og én dessert . 
Til tross for det smale utvalget ble vi straks rammet av valgets kvaler , for alt som ble sendt ut fra det åpne kjøkkenet så like godt ut . 
Godt brød 
Til slutt endte undertegnede opp med en variant av den klassiske tomat— og mozarellasalaten , i dette tilfellet servert med bakte beter og dryss av hakkede nøtter . 
På den andre siden av bordet storkoste medspiseren seg med ulike italienske skinker , pølser og oster , og til dette kom en skål fantastisk nystekt focaccia og olivenolje . 
I forkant av dette hadde vår kunnskapsrike servitør plukket ut en rekke viner som hun mente at ville passe til måltidet , og vi endte med å velge en riktig utmerket Greco di Tufo fra Campanias vulkanske jord . 
Nydelig , rustikk vin som harmonerte flott med både mat og stemning . 
Ingen fiksfakserier 
Til hovedrett bestemte undertegnede seg omsider for tagliatelle Boscaiola . 
Pastaen ble rullet ut av pastamaskinen mens vi så på , og sausen , av flere typer syltet sopp og ferske tomater , var et skoleeksempel på hvordan man kan få maksimalt med smak ut av svært få råvarer . 
Medspiseren takker sjelden nei til en god risotto , ei heller denne kvelden . 
Risottoen var perfekt tilberedt ( ingen selvfølge ) og smakssatt med fennikel . 
På toppen kom tre ferske , grillede kongereker . 
Det er så lite forseggjort som det kan bli , med få ingredienser og null fiksfakserier i presentasjonen . 
Men det er også det som gjør det så bra : 
Her er det ingenting å gjemme seg bak . 
Den gode smaken ligger i få , men gode råvarer og kompetent tilberedning . 
Hadde det ene eller det andre manglet , hadde man falt rett igjennom . 
Til dessert kunne de driftige kvinnene på kjøkkenet friste med tartufo , en kule sjokolade— og vanljeis rullet i hakkede nøtter og sjokolade , servert med en syndig , mørk sjokoladesaus og sprinklet med mandellikøren Amaretto . 
Her kunne med fordel isen fått lov til å hvile litt utenfor fryseren før den ble servert , men smaksmessig sto den ikke tilbake for resten av måltidet . 
Man kan lett finne restauranter i Stavanger hvor hundrelappene forsvinner fortere enn her , men direkte billig er det likevel ikke . 
To ganger tre retter , én flaske vin og to espresso kom på 1737 kroner . 
Det føles likevel som om man får god valuta for pengene . 
Ikke fordi porsjonene er spesielt store , men fordi de lages med innlevelse og sjel , helt fra bunnen av , av folk som vet hva de holder på med . 
Les også : 
Nordisk i toppklassen 
Stavanger har fått et nytt tilskudd i øverste sjikt . 
26 North er verd bakkeklatringen opp til Løkkeveien . 
Velkommen til . 
På lun dansk blir vi satt til bords på Radisson Blu Royals nye hotellrestaurant , som har vært gjenstand for ulike konsepter siden hotellet åpnet i 1987 . 
Nå styrer svenske Kristoffer Ingemansson på kjøkkenet , og man har lagt et nordisk preg på menyen , fra forrettene , via middag og til det søte punktum . 
Når maten i tillegg er av høy kvalitet , er det lov å håpe at dette blir verdsatt av publikum , selv i nedgangstider . 
Fjord og vidde 
Restauranten har hentet sitt navn fra gatenenummeret ( Løkkeveien 26 ) og beliggenhet nord i byen . 
Lokalet har et bistropreg , med moderne møbler , mens servitør i dongeri understreker den litt uhøytidlige stilen . 
Matmessig spenner maten fra fjorder , gårdsbruk og vill skog , og forrettene er lagt opp slik til at man kan dele med hverandre . 
Da får du med deg ulike smaker ( forutsatt at man ikke spiser alene ) . 
Etter å ha blitt ønsket velkommen med smakfullt og hjemmebakt brød med valnøtt og timian , med smør og aioli som tilbehør , presenterte vår hyggelige og kunnskapsrike servitør fra Jylland hver eneste rett , og guidet oss inn på to ulike forretter : elgsliders og vårruller av kongekrabbe . 
Det hele ble servert på et avkapp fra en trestamme , for å understreke at naturen spiller en hovedrolle . 
Elgsliders og krabbe kom i tre serveringsstykker , og vi måtte medgi at det var fortreffelig å kunne dele smaker av både hav og skogens konge . 
Kjøttet var prima stekt og smakene virkelig førsteklasses . 
Smakfullt lam Vinkartet er ikke veldig omfattende , men med 12 røde ( 450 - 890 kroner ) og 11 hvite , samt champagne og musserende , vil de fleste finne en grei ledsager til maten . 
Vi plukket i øvre sjikt , og fikk en flott en Barolo ( Ricossa 2011 ) , som sto perfekt til hovedretten , lam fra Trollheimen , ypperlig stekt til medium minus og saftig i konsistensen . 
Tilbehøret må betales , men til gjengjeld satte trøffelchipsen vi valgte ( 75 kroner ) en ekstra piff på måltidet . 
Tam ost 
Vi hadde fortsatt plass til mer , og gikk etter husets ostefjøl , med seks ulike varianter . 
Det var dessverre aftenens nedtur . 
Med all respekt for norske osteprodusenter , så var de fire fastostene nokså identitetsløse , de smakte rimelig likt og hadde ingen pondus . 
Geitosten ga heller ikke mye , blåmuggen var den eneste som sparket litt . 
Kanskje bør man vurdere en liten tur utenfor Norden på ostesiden ? 
Da ostefatet kom på bordet , fikk vi merkelig nok også utvalget av desserter ( deriblant iskrem ) samtidig . 
Men bare sekunder senere så vår danske kelner kollegaens fadese : 
— Slik skal det ikke være , repliserte han og lovet at kjøkkenet skulle lage dessertutvalget på ny . 
Som sagt så gjort . 
Sammen med et glass søt sørafrikansk Nederbourg Noble fikk vi en finfin avrunding av taffelet . 
Sluttregningen kom på 2700 kroner , medregnet et glass øl ved ankomst , fire retter og vin av beste merke . 
Ikke veldig billig , men det er hyggelig å kunne konstatere at 26 North har lagt listen høyt og foreløpig leverer så det holder . 
Så kan man gjerne få litt mer spenst på ostene . 
Litt Afrika 
Maten er god . 
Lettere spicy og først og fremst vestafrikansk . 
Når det kommer til restaurantopplevelsen , har Mama Afrika mye å gå på . 
Hetlandsgata er den brosteinlagte , lille bakken mellom Bergelandsgata og Obstfelders plass . 
Dreyer holdt til i en diger murbygning med sin omfangsrike , grafiske produksjon her den gang siddiser drev med denslags , nå er det blitt hotell . 
En spillebule lurte i et lite hus en del år , og en frisørsalong driver med både sjamponering og klipp opp mot Bergelandsgata . 
Nederst i bakken , der en tyrkisk restaurant ruvet i mange år , finner vi Mama Afrika , bare et par kvartaler unna den etiopiske restauranten Gådjå . 
Er området mellom Bergelandsgata og Kongsgata i ferd med å bli Stavangers « Lille Afrika » ? 
Vegetarianermekka 
Selv om lokalet er lite , har Mama Afrika fått mye ut av det . 
Det er 15 - 20 bord her . 
Moderne og fint og med en genuin , men moderne afrikansk touch . 
Det samme kan man si om maten . 
Den er kontemporær vestafrikansk med sentralafrikanske innslag og er basert på kylling , fisk , svin , biffkjøtt , reker og flotte risvarianter . 
Maten må sies å være velkrydret , men ikke sterk og bærer preg av påvirkning fra mange forskjellige kulturer — lokale som koloniale . 
Flere vegetarretter gjør dessuten restauranten til et mekka for planteetere , de finnes jo også i tallrike varianter på de afrikanske savannene som riktignok ligger østafor det vestafrikanske . 
Vi gikk for reker og biffvarianter , da vi var innom . 
Reker med currysaus , plantainbanan , søtpoteter og ris . 
Den namibiske biffen kom med velkrydret BBQ-saus og franske poteter , alt velsmakende , saftig og nylaget . 
Uspiselig dessert 
Til dessert falt valget på iskrem — rett og slett fordi dessertkartet ikke byr på annet - men den var full av store iskorn og bar preg av å være gammel , smeltet og frosset på ny . 
Dette trekker matkarakteren kraftig ned . 
Det er for dårlig . 
Begge isvariantene vi fikk på bordet var uspiselige . 
Denslags serverer man ikke betalende gjester . 
( Se flere restaurantanmeldelser i kartet ) I påvente av at Mama Afrika skal få skjenkeløyve , lesket vi ganen med helt grei eplemost fra Hansa i Bergen . 
Her finnes det bedre , lokale varianter , men det er kanskje glemt når man kan få en knastørr , nedkjølt chablis til de spicy rekene . 
Det var gode reker . 
Ta vare på gjesten 
I tillegg til den kornete iskremen finner jeg dessverre mye å trekke for , når det gjelder selve restaurantopplevelsen . 
Den imøtekommende og dyktige servitrisen ga oss god service , den skal hun ha , men når vi sitter og venter på hovedretten i 45 minutter og skålen med ødelagt iskrem i 15 minutter , da føler man seg litt glemt . 
Mama Afrika bør by på noe ved ankomst . 
Litt brød med olje eller smør , for eksempel . 
Eller kanskje litt sprøstekt yams og plantainbanan som en liten amuse-bouche ? 
Det er slike ting som gir gjesten en opplevelse av å bli tatt vare på , det korter ventetiden , gir et lite hint om hva som kommer og pirrer appetitten . 
Det er ikke så mye som skal til . 
Stappmett på pakistansk 
Zouq har lenge vært en snakkis langt ut over Pedersgata . 
Her blir du mett for en billig penge . 
Godt er det også . 
En av mange fordeler med å jobbe i Aftenbladet , er at man er omgitt av mennesker som med jevne mellomrom jobber lange kveldsvakter , og som derfor er hyppige og kresne brukere av byens tilbud av hurtigmat . 
Samme gjelder for eksempel bartendere og drosjesjåfører . 
De vet hvor det er bra , og de øser gjerne av sin kunnskap . 
De innvidde visste for eksempel at den anonymt utseende pølsekiosken på Nytorget i mange år serverte byens beste hamburger . 
Zouq i Pedersgata er ett av de navnene som nå hyppig nevnes av hurtigspiserne . 
Pakistansk grillmat , kebab — og pizza , faktisk , med mulighet til å sitte ned . 
Bling Lokalene , like ved siden av den polske dagligvaren , kan beskrives som blanke . 
En viss bling-faktor , altså , men rent og ryddig og med snappy service som tydelig er myntet på de mange som bestiller mat for å ta med seg . 
Vi , derimot , ville sitte . 
Zouq har 6 - 7 bord , hvor man langt på vei er overlatt til seg selv . 
På kafeteriavis henter man bestikk , servietter og drikke selv ( Zouq selger ikke alkohol , så valget står mellom brus og boblevann ) , og man bestiller ved disken . 
Fra orkesterplass kan man beskue tilberedningen av maten , som skjer over hissige flammer ved grillstasjonen eller i en av de store ovnene . 
En rikholdig meny frister med småretter , varmretter og grillretter fra det pakistanske kjøkken , men også klassiske fast food-ingredienser som pizza , kebab og hamburger . 
Les også : 
Store porsjoner 
Vi valgte to små forretter , henholdsvis samosa , som er fylte trekanter av deig med fyll av krydrede poteter , og pakora , som er moste grønnsaker som er panert med kikert-mel og fritert . 
Begge kommer med myntechutney som er frisk og nylaget . 
Særlig samosaen var en opplevelse , akkurat passe krydret og appetittvekkende . 
Prisen ? 30 for samosa , 40 for pakora . 
Zouq har et godt utvalg av vegetariske retter , både linser og kikerter i krydrede sauser , fylte naan-brød og kjøttfrie pizzaer , men vi valgte denne gang å gå stikk motsatt vei . 
Mixed grill til to personer , som betyr et utvalg av kjøtt fra grillen , servert med naan og tre dipsauser . 
Du milde . 
To enorme hauger med rykende og fresende kjøtt i ulike fasonger og varianter ankom bordet . 
Forskjellige typer grillet kylling , både med tandoori-krydder og med den intenst grønne fargen som kjennetegner stedets vidgjetne hvitløkskylling . 
Store , saftige lammekoteletter . 
Små , møre biter med oksekjøtt . 
Pølseformet kebab stekt på spyd . 
Kyllingvinger . 
Veldig gode sauser . 
Porsjoner av amerikansk omfang . 
Hvis man ikke er veldig sulten , er det fullt mulig å dele en standard mixed grill på to personer . 
I alle fall hvis man hiver innpå en samosa eller to først . 
Autentisk pakistansk 
Mixed grill for to koster 480 kroner , noe som uten tvil må kunne kalles billig . 
Særlig i Stavanger , hvor oljefyringen av økonomien har betydd at rimelige spisesteder er sjeldnere enn ekte miljøvernere med Tesla . 
Fra et par tidlige besøk kan vi også røpe at stedets spesialiteter har mye for seg . 
Her ligger nok det aller mest autentisk pakistanske , i form av risretter som biryani med lam eller kylling , eller ingefærkokt kylling , eller kylling karahi , i en sterk curry . 
( Sjekk ut flere restaurantanmeldelser i kartet under ) 
Dessertutvalget er ikke stort ( men ærlig talt , hvem orker dessert etter en mixed grill ) . 
Man kan velge mellom Kulfi , som er en pakistansk , hjemmelaget iskrem , og kheer , som er en tradisjonell rispudding . 
Mens vi satt der og gomlet i oss store mengder døde dyr , var det ikke fritt for at jeg ristet litt på hodet over Profeten og hans aversjon mot alkohol . 
En øl , eller en robust rødvin , hadde ikke vært å forakte . 
På den annen side , det er ikke mange skrittene fra Zouq til Martinique , som frembyr et adekvat utvalg leskende drikke . 
Som tenkt , så gjort . 
Billig sushi , ujevn kvalitet 
Hvis du er tålmodig og har god hukommelse , kan du få et godt måltid til en billig penge på Shin Sushi . 
Men restauranten har sine åpenbare svakheter . 
Konseptet på Shin Sushi på Bystasjonen i Sandnes er det samme som på nå nedlagte Helt Rått i Stavanger : 
Små tallerkener med ulike retter sendes rundt på et bånd , og så kan gjestene plukke med seg hva de vil . 
Fargen på tallerkenen indikerer prisen på rettene , som varierer mellom 30 og 70 kroner . 
Søndag til onsdag tilbyr imidlertid restauranten samtlige retter for 36 kroner , noe som kan være en svært god deal . 
Men her må vi legge vekt på formuleringen kan være , for det viste seg snart at ordningen med mat på rullebånd har sine svake sider . 
Selvbetjening 
Det var ganske glissent i lokalet da vi ankom , og vår hyggelige servitør var snart på pletten med en flaske riesling kabinett fra Anselmann . 
Ikke overvettes spennende , men det eneste brukbare alternativet på et svært kort vinkart . 
Vann tapper man selv fra en krane ved bordet , så dette er vel det nærmeste man kommer en selvbetjent restaurant hvor man likevel blir servert ved bordet . 
Kald kylling 
Sultne som vi var , passet det veldig godt at maten kom seilende i raskt tempo . 
Makiruller med agurk og marinert laks gikk ned på høykant , det gjorde også California-ruller med avokado , crab sticks og chiliaïoli . 
Maki med fritert scampi toppet med avokado så lekkert ut , men her begynte det å skurre litt . 
Frityrdeigen var nemlig ikke i nærheten av å ha den sprø konsistensen den skal ha . 
Neste rett , panerte kyllingbiter med spicy majones , var helt kalde , og den gryende mistanken ble bekreftet : 
En del av tallerkenene på båndet reiste rundt og rundt såpass lenge at kvaliteten ble betydelig forringet . 
Gammel mat Etter hvert begynte vi derfor å legge merke til noen gjengangere hvis reisetid på båndet var på over én time , og kanskje også mer , for alt vi vet . 
Men før vi hadde tilegnet oss denne oversikten , gikk vi på et par smeller , for eksempel med kveite som hadde blitt melet og trist i konsistensen og laks med ufrisk kremost og jordbær som hadde mistet all spenst . 
Man er med andre ord overlatt til seg selv på mer enn én måte her . 
Det positive er at hvis man følger med på hva som kommer ferskt fra kjøkkenet og unngår det som har seilt omkring i lengste laget , er det mye godt å sette tennene i . 
Kvaliteten på maten er ikke like høy som hos Sabi og Alex sushi , men mange av rettene er både smakfulle og oppfinnsomme . 
Og hvis man velger rett dag og de rette rettene , kan man spise veldig mye og veldig variert for en relativt beskjeden sum . 
Holder ikke mål 
Men vi ender altså opp med ganske mange forbehold . 
Jeg vet ikke hvilke rutiner kjøkkenet har for å bestemme når levetiden til den enkelte rett er forbi , men det var ingen tvil om at mange av tallerkenene som var i omløp den kvelden vi var innom , burde vært ryddet bort for lenge siden . 
Det er rett og slett ikke godt nok å overlate til gjestene selv å sortere bort mat hvor kvaliteten har stupt som følge av et altfor langt opphold i romtemperatur . 
Da får det ikke hjelpe at sluttregningen for en flaske vin og en stor stabel tallerkener kommer på sympatiske 1000 kroner . 
Ingen krøll på linjen 
Etter 30 år i tex-mexens tjeneste i Stavanger , holder Harry Pepper fortsatt stilen på hjørnet mellom Øvre Holmegate og Kirkegata . 
Konseptet « The adventures of Harry Pepper , the telephone man , on his way to Mexico » ble startet av Craig Whitson så langt tilbake som i 1986 . 
I et Stavanger som matmessig var lite eksotisk akkurat da , var Harry Pepper ikke bare byens første tex-mexrestaurant , men faktisk også den aller første i Norge . 
Nå er Whitson for lengst ute av driften , men telefonmannen lever fortsatt i beste velgående , selv om kjøkkenet har fornyet seg i takt med Stavangers utvikling som matby . 
Likevel er grunnfjellet bevart , og du finner fortsatt klassikere som fajitas , nachos , tacos og spareribs på menyen . 
Så kommer fisk ( les torsk ) , lam , burgere og biff i tillegg . 
Omgitt av Dybvig Etter å ha blitt møtt med « beklager , fullt » på vårt første forsøk på drop-in , valgte vi å bestille bord forut for dette besøket . 
Akkurat denne januarkvelden hadde det ikke vært påkrevet , men ga oss i alle fall et utmerket bord , med gateutsikt . 
Interiørmessig har det ikke skjedd de store endringene på 30 år , og Per Dybvigs tegninger og en lang rad fargerike kuler dominerer rommet . 
Mottakelsen var upåklagelig i en vinterstille restaurant , og menyene kom kjapt på bordet . 
Kartet er ikke veldig stort , med fire forretter , 13 hovedretter og fire desserter , men til gjengjeld er kjøkkenet drillet på det de tilbyr . 
Vinmenyen er ikke blant byens største , men har greie alternativ . 
Og for øl— og tequilaelskere er Harry Pepper et sted å gå . 
Du finner neppe større utvalg av Mexicos nasjonaldrikk andre steder . 
Prismessig koster forrettene mellom 90 og 135 kroner , hovedrettene fra 215 til 325 kroner og dessertene fra 130 til 145 kroner . 
Men velger du å gå for en treretter er prisen 495 kroner uansett hva du plukker . 
Fisk og kjøtt 
Ledsageren ønsket seg en kamskjellsalat ( scallop ceviche ) til sin forrett , mens jeg gikk for en sopp-tostada , begge servert med husets anbefalte tequilaer . 
Kamskjellene hadde følge av høylandsvarianten Herencia Anejo , som luktet skarpere enn den egentlig var , og som gikk godt til kamskjellene , som kom marinert i lime og salsa , servert med rødløk og koriander og granatepler . 
Mine villsopp , som blant annet hadde følge av chevreost , var også gode på smak . 
Hertil en lavlands-tequila , Arette Reposado , som hadde et karakteristisk urtepreg . 
Til hovedrettene gikk vi for torsk og entrecôte , og som et kompromiss landet vi på en Valpolicella ripasso Solane 2012 ( 615 kroner ) , en ikke alt for tung rødvin som også står til torsk . 
Ledsageren kunne fornøyd konstatere at torsken var delikat og hvitglansende i kjøttet , den flaket elegant og var god på smak . 
Sausen , som var laget med mild chili ( poblano ) gjorde det hele vellykket . 
Min entrecôte var medium stekt og hadde selskap av pastinakk , sprøstekte potetflak og en rød peppersaus som rev godt i ganen , uten at det på noen måte tok fyr . 
Et smakelig måltid , lekkert anrettet slik at fargespillet kom til sin rett . 
Gode oster Ledsageren ville gjerne prøve ostetallerkenen til dessert , og hun kunne tilfreds melde at både blåmuggen ( gorgonzola ) , den faste hvitosten ( manchego ) og geitosten ( chevre ) leverte , sammen med aprikossyltetøy og valnøttbrød . 
Jeg valgte et søtt punktum i form av sjokolademousse , og fikk et glass med mousse , dandert med crème fraîche og en skje korianderis på glassets lokk . 
En helt utmerket smakskombinasjon . 
Med hver vår avsluttende kaffekopp kom kvelden på 1800 kroner , der vinflasken utgjorde en tredjedel . 
Vi følte det for vår del var god valuta , selv om servicen falt litt mot slutten av måltidet . 
Deja 
Vu frister til gjentakelse 
Kafeen i Magasin Blaa byr på enkle retter laget av førsteklasses råvarer . 
Det fungerer riktig bra . 
Etter å ha vært stengt grunnet ombygging i noen måneder , har Déjà Vu i Magasin Blaa i Stavanger gjenoppstått . 
Resultatet av ombyggingen er en romsligere og mer trivelig kafé . 
Kjøkkenet er flyttet noen hakk innover , dermed er kaféområdet nærmest disken åpnet opp og utvidet . 
Det er en velkommen endring som gjør mye for det fysiske miljøet , og mer skånsom lyssetting enn tidligere utgjør den viktige prikken over i-en . 
Déjà Vus meny består av sandwicher , salater , varmretter og noen få desserter . 
Den faste menyen suppleres av en tavle med en midlertidig meny som skiftes ut med jevne mellomrom , og man kan også bestille barsnacks og diverse bakverk . 
En lang rekke tapasretter og oster kan man kjøpe med seg hjem , eller få dem servert i utvalg i kafeen . 
Kort og godt 
Menyen for øvrig er relativt kort , men burde by på noe for de aller fleste . 
Her finner vi blant annet klassikere som burger , lasagne , bacalao , fiskesuppe og sataykylling . 
Kafeen satser i stor grad på gode , lokale råvarer , og selv om mye er forenklet for å kunne servere sultne lunsjgjester raskt og effektivt , går det ikke på bekostning av kvaliteten . 
Blant varmrettene på den faste menyen kan Déjà Vu blant annet friste med ekte italiensk pizza , slik den italienske kokken deres lærte det fra sin bestemor i Napoli . 
Det fikk vi naturligvis lyst til å prøve , men dessverre kunne man ikke framskaffe den retten denne kvelden . 
Heldigvis var det mye annet godt å velge i . 
Jeg landet på burgeren fra den faste menyen , mens medspiseren ville ha fish & chips fra den omskiftelige tavlevarianten . 
Burgeren var laget av førsteklasses Angus-kjøtt , stekt til et perfekt medium , og servert med cheddarost , sprø salat , store , feite pommes frites og noe så skamløst som bearnaisesaus . 
En saftig , herlig og ikke minst mettende rett . 
Medspiseren var minst like fornøyd med sin tradisjonelle pubmat . 
Fast , fin fisk , sprø deig , kremet ertepuré , tartarsaus og velsmakende pommes frites . 
Begge retter er eksempler på mat som kan være fantastisk god og ubegripelig dårlig , alt etter hvem som har tilberedt den og hvilke råvarer vedkommende har benyttet seg av . 
Heldigvis holder Déjà Vu til helt ute i den riktige ytterkanten , og leverer generelt over forventning hva kvaliteten på maten angår . 
Fristende desserter 
Selv om hovedrettene landet hardt , var det ikke snakk om å gi seg med en gang , spesielt siden den pizzabakende italieneren også hadde komponert en tiramisu . 
Dessverre hadde visst mange andre tenkt det samme , så det var ikke mer igjen av godsakene . 
Heldigvis fantes det fullgode alternativer . 
Undertegnedes crème brûlée var helt perfekt , kremet og fin , med sprø karamell på toppen . 
Medspiserens sjokoladedessert var også nydelig , et lite glass med mild sjokoladekrem toppet med sprø , karamelliserte nøtter . 
Déjà Vu er en kafé av det slaget hvor du bestiller og betaler maten ved disken . 
Maten blir brakt til bordet , men bestikk og drikke må gjestene selv ta med seg fra disken . 
Prisene er ikke avskrekkende , men det kan diskuteres om det er en spesielt god deal at man må ut med det samme beløpet for en burger her som på Fish & Cow , og ganske mye mer enn på Ostehuset , som har et konsept som ligger nærmere det man har på Déjà Vu . 
Nå skal det i rettferdighetens navn sies at den dyreste retten på menyen ligger på anstendige 265 kroner . 
To hovedretter , to desserter , en flaske mineralvann , ett glass vin og to espresso kom på 816 kroner . 
Det er absolutt til å leve med . 
Bedre burger Saftig , kvernet storfe servert i en luftig bolle er en internasjonal klassiker som finnes i utallige varianter . 
På Skagen i Stavanger venter en av de bedre . 
Døgnvill er det beste burgerstedet i Stavanger sentrum og en bra bar å starte kvelden på . 
Lokalene på Skagen er delt i to - en trang , støyende og veldig amerikansk bar i første etasje - og en mer avslappet og romslig andreetasje med et visst innsyn til det delvis åpne kjøkkenet . 
Kjøttet til burgerne er fra Jæren og kvernes hos Idsøe . 
Det er ingenting å si på råvarene . 
Når Døgnvills rimeligste burger koster 129 kroner mer enn den billigste på McDonald ’ s er den helt klart verd pengene . 
Fritt valg 
Da Aftenbladet anmeldte den gang nykomlingen Døgnvill for to år siden , klaget vi over at alle burgerne ble servert medium stekt . 
Basta . 
Slik er det ikke lenger . 
Nå inviteres gjestene til selv å velge stekegrad av de oppmerksomme servitørene , noe som er riktig fordi det kan hende at kunden faktisk har bittelitt rett . 
Menyen varierer fra uke til uke og i tillegg til burgere byr Døgnvill på et par salater og kyllingvinger . 
En av burgerne er strengt tatt et kyllingbryst , en annen er med pulled pork , en er med laks og det finnes veggieburger av aubergine , paprika og portobellosopp for folk som er die hard planteetere , men vi var ikke ute etter denslags . 
Burgere skal være saftig , kvernet storfe servert i en luftig bolle . 
Jeg gikk for en variant med blåmuggost , bacon og rødløkmarmelade , mens ledsagersken ikke turte annet enn å velge menyens « offer you ca " n't " refuse » , siden vi ble bordsatt under et bilde av Marlon Brando som Gudfaren . 
Som tilbehør valgte vi stedets løkringer og fries , begge servert med aïoli . 
Balanserte smaker 
Min burger skuffet ikke : 
Hardt grillet utpå , men vidunderlig rosa i kjernen . 
Saftig og god med crisp salat og tomatskiver . 
Blåmuggosten og baconet ga sting og fylde til måltidet — og det var nok av det - uten at det ble alt for mye . 
Tilbudet man ikke kunne avslå kom med tallegio-ost , portobellosopp , balsamico og urtemajones . 
En krevende sammensetning som må balanseres på millimeteren for at det ikke skal tippe over i det feite og ekle , eller det ubehagelig syrlige . 
På Døgnvill holdt det akkurat : 
Ikke for fett og emment , ikke så balsamicofriskt at det tok knekken på den herlige osten . 
Godt laget . 
Stedets fries er ikke i nærheten av dem man får på Renaa Matbaren eller The Shack på Kristianslyst . 
Til det blir de for anonyme , for putlete , for lite saltet . 
Ikke kompromissløse nok . 
Løkringene derimot , er en skikkelig innertier . 
Myke og innsmigrende under et sprøtt skall . 
Bra bar Siden 
Døgnvill er et burgersted unnskyldes de herved for det mangelfulle vinkartet , men det er jo en bar også , så her er ølutvalget blant de bedre . 
Sympatisk med godt utvalg fra Brooklyn , samt Mikkeler og Lervig , men skammelig at det ikke finnes lokalt brygg på fat . 
Solid med drinker og milk-shakes både med og uten alkohol løfter Døgnvill over det gjennomsnittlige på drikkefronten . 
Mens ledsagersken inntok sin coladrikk , gikk jeg all in og hadde meg til med en sjokshake til burgeren . 
Det virker kanskje voldsomt , men kombinasjonen er super . 
Om enn litt mettende . 
Milk-shaken var god den . 
Laget av is fra Gudbrandsdalen . 
Kraftig og god på smak . 
Feit og fin i konsistensen . 
Etter et slikt måltid er man klart for en real runde på byen , men husk å bestille bord om du skal starte kvelden her , det blir fort trangt om saligheten . 
Bryne fortjener bedre 
Med Norges spiskammer rett utenfor dørene har « Haugtussa » på Jæren Hotell tilgang til det beste og meste . 
Forbedringspotensialet ligger på kjøkkenet . 
Fra hav te hei er slagordet som møter deg i inngangsdøren til kveldsrestauranten på Jæren Hotell på Bryne . 
Jærkokken Heine Grov gjorde et pionerarbeid for å fremme produktene fra frodige Jæren da han var sjefen på kjøkkenet for noen år siden . 
Nå driver han en selvstendig bedrift selv om arven hans lever videre på hotellet . 
Isolert sett er råvarene fortsatt i toppklassen , men maten som når tallerkenen , har mye å gå på . 
For oss var desserten kveldens høydepunkt etter en treretter på hotellet . 
Manglet smak 
I Arne Garborgs diktverk fra 1895 var Veslemøy , eller « Haugtussa » som hun også ble kalt , en synsk gjeterjente som vandret rundt i den jærske naturen . 
Også kokkene på Jæren Hotell har tatt seg en rundtur og fått til et godt samarbeid med matprodusentene på Jæren . 
Menyen består av fem hovedretter , tre kjøtt ( indrefilet av okse , lam og kalv ) og to fiskeretter ( kveite og ørret ) . 
Til forrett kan du velge soppsuppe , blåskjell eller salat . 
Vi plukket hver vår forrett . 
Ledsageren gikk for blåskjellene mens undertegnede ville prøve soppsuppen . 
Her var nok jeg den mest heldige , for blåskjellene , som av størrelse lignet de du får i nett i fiskedisken i butikken , var både tamme og tørre . 
Kanskje var de dampet for lenge ? 
Tilbehøret besto av gulrotbiter og persille , og manglet smak . 
Her kunne litt hvitløk og en kraft eller saus gjort susen . 
Suppen var godkjent , men også den kunne hatt litt mer pondus i form av smak . 
Desserten best 
Min hovedrett var ytrefilet av kalv , dekket med gremolata ( hakket persille , hvitløk og sitron ) og servert med jærske småpoteter , rotgrønnsaker og sitronsaus . 
Kjøttet var mer grått enn rosa , skivene rimelig tynne , mens sausen var for tykk og minnet om kantineutgaven som har snerpet i gryten . 
Rotgrønnsakene var derimot sprø og helt riktig kokt . 
Men som helhet forsvarte ikke kalven prisen på 310 kroner . 
Ledsagerens kveite fra Hjelmeland ble servert med de samme jærpotetene , sjampinjong , kapers og småpoteter . 
Fisken var verken fersk eller spesielt delikat tilberedt , og ledsagerens måltid til 290 kroner var ikke spesielt minneverdig . 
Heldigvis fikk vi begge en god dessert , multepannacotta med multesaus . 
Det var raust med multer på toppen og pluss for at kjøkkenet hadde gjort et godt grunnarbeid med pannacottaen selv om kjøleskapstemperaturen på anretningslasset tydet på at det var gjort tidligere på dagen . 
Ventet mer Fra vinkartet tok vi et glass med husets rødvin , Ripasso Valpolicella , priset til 95 kroner ( 449 for flasken ) mens husets hvite var Leitz riesling ( 95 , - ) , som ble servert noen grader for varm . 
Totalen kom på 1400 kroner , inkludert espresso og kaffe . 
Servicen var hyggelig , men som helhet hadde vi ventet mer av maten fra frodige Jæren . 
Smakfullt i varehuset 
Olé ! 
I Kiellandhuset ved Breiavatnet blir du henført til det beste av spansk tapas og vin , tilberedt med stor , faglig dyktighet . 
Mange har forsøkt seg i disse lokalene før . 
Noen husker sikkert « Villa Inge » , som tross gode anmeldelser måtte kaste inn håndkleet like før utgangen av 2001 . 
Siden har kjellerlokalene huset restaurant Bilbao , før Warehouse gjorde sitt inntog i fjor høst . 
Dette er en restaurant med utspring fra « The Haciendas Company » , en spank vin og matprodusent med tilhold i byen Salamanca i Duero-dalen , helt vest i Spania , bare få kilometre fra grensen til Portugal . 
Her har de mange vingårder og en økologisk matfarm med de beste spanske råvarene . 
Og det finnes et lite knippe restauranter i Europa . 
Naturligvis i Salamanca , men også i London , Madrid og altså Stavanger . 
Halv pris 
I det stavangerske varehuset har man hovedfokus på tapas , og riktig smakfulle sådanne . 
Vi besøkte restauranten en tirsdag , og ble positivt overrasket over at daglig leder Adam Jones da tilbyr halv pris , og faktisk under det , på spesialiteten `` The tapas experience " '' " . 
Vanligvis er dette utvalget av tapas priset til 300 kroner per person , mens kveldens pris lå på 120 kroner . 
Det må sies å være meget gunstig \ue003og det viste seg også at vi fikk valuta for pengene . 
Prisvinnende vinkart 
Vinkartet byr bare på spanske viner , fra cava ( musserende ) , til hvite , røde og flere sherryvarianter . 
Mange er spesialimportert og finnes ikke på Vinmonopolet . 
Faktisk vant Warehouse nettopp det internasjonale vinmagasinet Wine Spectators pris « Award of Excellence » for sitt spanske vinkart . 
Ifølge nettstedet 
Aperitif er de den eneste restauranten i Skandinavia som har fått denne prestisjetunge prisen for en ren spansk vinmeny . 
Med undertegnede som sjåfør fikk ledsageren prøve seg på to ulike glass rødvin til tapasrettene , først en reserva 2007 fra Rioja-regionen ( 72 kroner ) og et glass fra Syrah-druen ( 84 kroner ) . 
Begge falt i smak . 
Gode tapas 
Første rett i vår tapasmeny var en fjøl med skinke og pølse ( salchichon , en slags salami ) og spansk ost , servert med en skive ristet grovbrød , dandert med et hvitløksfedd til å dra over skiven , og tomat . 
Dertil sprø og fristende salat med balsamico , og på bordet en flaske økologisk olivenolje . 
Det smakte utmerket . 
Det samme kan sies om neste rett , spansk tortilla , eller omelett med potet og løk . 
Enkelt , men veldig godt . 
Så var det to varme varianter : 
Store reker i hvitløk og litt chili ( gambas al allijo ) og en liten gryte med store , hvite bønner og små kjøttstykker . 
Også her hadde kjøkkenet gjort en god jobb med de importerte råvarene fra Spania . 
Katalansk punktum 
Er du veldig sulten kan det anbefales å avrunde med en dessert . 
Her falt vi begge ned på « Creme Catalana » , orginalutgaven av det som er mer kjent som crème brulée her til lands . 
— Det var katalanerne som var først og best med denne , forsikrer kunnskapsrike Adam Jones , den daglige lederen som også var kveldens eneste kelner . 
Det gjennomførte han greit med halvfull restaurant . 
Dermed fikk vi ikke noe svar på hvordan stedet takler fullt hus . 
Ledsageren valgte en søt sherry til desserten , og fikk en Lustau Pedro Ximenez ( 96 kroner ) , som nesten var sirupstykk fra flasken og med tydelig smak av rosiner . 
Vi avsluttet med deilig , svart kaffe og fikk en sluttregning på snaut 900 kroner . 
Det var virkelig et kupp , som på en annen ukedag hadde kostet noen hundrelapper mer . 
Også kjellerlokalet , med hvite murvegger var hyggelig , om enn ikke så stort . 
Likevel har man ikke falt for fristelsen av å sette bordene for tett . 
Vi kunne føre en nokså usjenert samtale gjennom måltidet . 
Og når vår- og sommersolen flommer over Stavanger , kan man også nyte de spanske spesialitetene utendørs , få meter fra Breivatnet . 
Akropolis - grei greker 
En gresk taverna trives best når den kan se Egeerhavet , men det går an å kose seg på Sølvberget også . 
Akropolis er en traver blant Stavangers sentrumsrestauranter . 
I lokalene vegg i vegg med puben Irishman på Sølvberget har stedet holdt det gående i over 20 år med en meny preget av klassikerne fra det som kan kalles « gresk Syden-kjøkken » . 
Det vil si den delen av den rike og egentlig svært varierte greske kulinariske arven som turistene oftest møter , på tavernaene og restaurantene i og ved Egeerhavet . 
Og den har for så vidt mye for seg , den . 
Lite fra sjøen 
Stavanger en kald januardag har ellers fint lite til felles med late dager i strandstolen , der dagens mest presserende spørsmål er om man skal sole seg på magen eller ryggen . 
Akropolis " ' " utvalg av fersk fisk og skalldyr , som er kjernen i mang en ekte gresk tavernas spisetilbud , er ikke rare greiene . 
Akkar og laks . 
Akkaren har garantert vært dypfryst . 
Til gjengjeld et solid utvalg kjøttretter , inkludert greske spesialiteter som moussaka ( kjøtt— og grønnsakgrateng ) , stifado ( gryterett med oksekjøtt ) , kleftiko ( lammegryte ) og så videre . 
Fra grillen er det souvlaki ( grekernes versjon av kebab ) med ulike typer kjøtt . 
Forrettene er også gjenkjennelige , med små mezes ( som tilsvarer de spanske tapas ) og litt større retter i en grei miks som vil kalle på minner fra Kos eller Paros , Naxos eller Kreta . 
Og når det gjelder mezes : Akropolis " ' " søndagsbuffet , der man kan spise mezes for 300 per person , er en populær affære med mange tilhengere . 
Vi ( en voksen , to store barn ) valgte hummus og tzatziki , med pitabrød , til en appetittvekker . 
Dette kan de på Akropolis . 
Pitabrødet er varmt og sprøtt , tzatziki laget med ekte gresk yoghurt så den er stiv og god , med knasende agurk , pepper og olje . 
Hummusen , altså en pure av kikerter med hvitløk , pepper og olje , var perfekt på konsistens og med en pikant smak . 
Eneste minus var at det ble fort tomt for brød . 
Fersk gryte 
De store barna gikk for henholdsvis moussaka og pastizio , altså hver sin ovnsbakte rett , der forskjellen i hovedsak er at mens grønnsaker spiller hovedrollen ved siden av kjøttsausen i en moussaka , er det stor makaroni som er tingen i en pastizio . 
Begge rettene kom med gresk salat og en god porsjon med tzatziki . 
Jeg valgte stifadoen , den greske varianten av gryterett med storfekjøtt . 
— Stifado var vi utsolgt for i går , så den er garantert laget i dag , opplyste vår servitør . 
Kjøttet i oksegryten var ikke akkurat saftig , heller hardt og tørt , men det var i alle fall kokt lenge nok til at det var tyggbart . 
Sausen , med grove biter av gulrot og tre solide poteter , sikrer at man ikke nødvendigvis må ha dessert etterpå , noe som jo er en direkte fordel nå i slankemåneden . 
Hun med pastizioen ( som jeg fikk smake ) var også fornøyd , særlig med lokket av oste / potetmos . 
Han med moussakaen spiste den opp så raskt at jeg nesten ikke rakk å smake . 
Den var ikke så varm som jeg gjerne ville hatt den , men det så ikke ut til å plage ham nevneverdig . 
Ferieflørt 
Bordet ved den knitrende peisen var forresten midt i blinken . 
VI sto over desserten denne gang . 
Regningen for to forretter , tre hovedretter , to brus og en lettøl , kom på drøyt 1100 kroner , noe som er verken billig eller dyrt i Stavanger . 
På vei hjem tenkte jeg på det som ofte skjer når man er i Syden . 
Man kjøper med seg en flaske av den lokale vinen , den man likte så godt når man fikk den på tavernaen etter en lang , lat dag i sola . 
Når man etter hvert åpner den hjemme i kulingkastene , blir det i 99 av 100 tilfeller klart at den burde forblitt en ferieflørt . 
Slik er det i grunnen med greske tavernaer også . 
Det skal fryktelig godt gjøres at de er like sjarmerende her hjemme som de var der nede . 
Særlig den akutte mangelen på fersk sjømat hos Akropolis er rart i en by som Stavanger , men dette har sikkert også med etterspørsel å gjøre . 
Lokalene og menyen hadde også hatt godt av en generell oppussing og standardheving . 
Heller færre retter som gjøres skikkelig , enn mange som gjøres noenlunde . 
Kart over tidligere anmeldelser finner du her : 
Fargeløst på brygga 
Et dunkelt lokale på bryggekanten hadde fortjent et mer fargerikt spekter på maten . 
Bullock blir for mye svart / hvitt . 
Da Stavanger ennå var ung som matby på 80-tallet var « Saken er biff » et populært innslag på Skagenkaien 28 . 
Her fikk du ærlige biffer i et rustikt lokale , med nakne trebord og få forsøk på ekstravaganse . 
Siden har det vært flere eierskifter på adressen , der nå Bullock ( oksen ) har regjert siden 2012 . 
Lokalet er i to etasjer , hvor det nede er relativt mørkt , med svart tak , murvegger i sølvmaling ( ! ) og stoler i kuskinn . 
Selv om du også kan få en fiskerett eller to , er det kjøttet som dominerer . 
Dyre biffer Indrefiletene og entrecôtene tilberedes på tregrill ( Josper grill ) , og herfra kan du også velge en smaksmeny til 1499 kroner , beregnet for fire til seks personer . 
Da får du en smak av indrefilet , entrecôte , pulled pork og krydderpølser . 
En 300 grams indrefilet koster voksne 429 kroner , og da er ikke tilbehøret inkludert . 
Ønsker du poteter , pommes frites , sopp eller salat ved siden , koster det 29 kroner per skål . 
Dermed kommer hovedretten med pommes frites og litt sopp fort på nesten 500 kroner . 
Det er dyrt , selv om kjøttet er fra den mer eksklusive Limousine-oksen . 
Tam hummerbisque 
Vi ankom en rolig aften , og kunne velge og vrake i bord . 
Det utvalgte lå litt bak i lokalet , og det var faktisk såpass mørkt rundt oss at det var vanskelig å lese menykartet . 
Uansett samlet vi oss om kveldens treretter til 499 kroner . 
Den bød på hummerbisque , langtidsbraisert oksebryst og bakt pære . 
Dertil plukket vi en utmerket italiensk Barbera " d'Alba " 2012 ( Pertinace ) til 470 kroner ( tre ganger polpris ) . 
Til forretten ba vi om et glass hvitvin , og fikk anbefalt en Chablis ( Victor Berard ) , som kostet 116 kroner . 
Så kom hummerbisquen til bordet . 
Den inneholdt en bit ravioli ( fylt pasta ) , som var grei nok , men dessverre smakte suppen mer av oljer og essenser enn varianten som lages fra grunnen og kokes på hummerskall . 
Kveldens første nedtur . 
Brun kamuflasje 
Hovedrettene var i alle fall store nok , et stort stykke oksebryst , sammen med potetskum , østerssopp og regnbuerøtter . 
Men akk og ve . 
Grønnsakene lå druknet i rødvinsjy og gjorde synsinntrykket utelukkende brunt og hvitt . 
Det var ikke mulig å se hva som var hva . 
Regnbuerøtter er gulrøtter i ulike fargenyanser ( gule , oransje , lilla ) og er et fargerikt og delikat syn . 
Nettopp derfor burde disse blitt brukt som et fargespill på tallerken . 
Det hadde gitt et langt mer innbydende inntrykk en denne massen i brunt og hvitt . 
Bedre ble det ikke av at potetskummet bare var halvlunkent og deler av kjøttet ganske tørt . 
Så rettet desserten litt på inntrykket . 
Bakt pære i italiensk sterkvin ( Marsala ) med vanilje og kanel , mascarponeost og sjokladecrumble . 
Dette var godt , selv om fargene var litt fraværende også her . 
Den avsluttende koppen med svart kaffe smakte også utmerket . 
Totalt kom kvelden på 1850 kroner , inkludert vin , Farris og kaffe . 
Det var i overkant i forhold til måltidets kvalitet . 
For et delikat synsinntrykk er også en del av opplevelsen . 
Og fargene finnes i råvarene . 
Kart over tidligere anmeldelser finner du her : 
Likegyldig hotellmat 
Et opphold på spahotellet på Hjelmeland kan sikkert være fint nok . 
Men det er ingen grunn til å reise dit på grunn av maten . 
Det er i det minste ikke noe å si på beliggenheten . 
Spa-hotell 
Velvære ligger unektelig idyllisk plassert innerst i Hjelmelandsfjorden , og hadde det ikke vært midt om vinteren og beksvart ute , kunne vi i det minste beundret utsikten fra hotellets restaurant . 
« Ryfylke bugner av fantastiske råvarer og gjør det inspirerende å lage mat » , sto det på hjemmesiden . 
Det kan imidlertid ikke ha vært en spesielt inspirert person som komponerte denne gørrkjedelige , identitetsløse menyen . 
Kort meny 
Vi ankom samtidig med et selskap feststemte julebordsgjester , og fikk valget mellom å dele deres julebuffé eller bestille en eller flere retter fra en fastsatt treretters meny . 
Det er for så vidt forståelig at en restaurant som i liten grad kan belage seg på uventede gjester holder menyen kort , men en forrett , to hovedretter og en dessert var kanskje i minste laget . 
Vel , ikke noe å gjøre med det , vi bestilte full pakke , undertegnede valgte kjøtt til hovedrett mens medspiseren valgte fisk , som ikke uventet var kveite fra et oppdrettsanlegg i nabolaget . 
Julebordsgjestene i den andre enden av lokalet fikk av en eller annen grunn ikke lov til å bestille drikkevarer ved bordet , noe som førte til et jevnt renn av folk fram og tilbake fra baren . 
Det skapte i det minste litt liv i det anonyme lokalet , som ikke helt klarer å skjule at det også fungerer som frokostsal . 
Kjedelig forrett 
Det var ingen som tilbød oss aperitiff , så vi bestilte mat og vin samtidig . 
Den vennlige servitøren opplyste om at det bare fantes en hvitvin og én rødvin på glass , men at de denne dagen hadde to ulike rieslinger som kunne passe til forretten . 
Da vi lurte på hvilke viner det var snakk om , presiserte han at det var henholdsvis tørr og halvtørr , og mer lot det seg visst ikke gjøre å få greie på . 
Vi tok sjansen på den tørre , og kort tid etter kom han overraskende nok tilbake med en østerriksk grüner veltliner . 
Snart ankom også forrettene , noen små stykker lettrøykt laks plassert på en agurkskive , med litt salat og noe sikksakkmønster av balsamicosirup . 
En på alle måte kjedelig , lite forseggjort rett , som smakte helt greit , verken mer eller mindre . 
Gummiaktige poteter 
Medspiseren kom fram til at det sikkert var best å bestille øl til hovedretten , og var godt fornøyd med sin wit fra Nøgne Ø. Det samme kunne dessverre ikke sies om det som dukket opp på tallerkenen . 
Kokte poteter som hadde fått hvile såpass lenge at de var blitt gummiaktige på utsiden , en haug med kokte grønnsaker som hadde mistet spensten og grillet kveitefilét som hadde blitt noe tørr av for mye varmebehandling . 
De marinerte tomatene som var omtalt i menyen dukket ikke opp . 
Sitrongress-sausen var god . 
Undertegnede var heller ikke voldsomt imponert av sin hovedrett , røykt svinekam med de samme triste potetene og dvaske grønnsaker . 
Kjøttet var saftig og fint , men ikke spesielt spennende . 
Sennepssausen var riktignok god og fint avrundet . 
Altfor dyrt 
Til dessert fikk vi den velbrukte klassikeren sjokoladefontant , og den var akkurat like gjennomsnittlig og pregløs som resten av måltidet , servert med middels god kjøpe-vaniljeis , et mikroskopisk innslag av syntetisk kirsebærcoulis og toppet med en ferdigkjøpt sjokoladestang som smakte billig kokesjokolade og margarin . 
Portvinen som ble servert til dette , en Quinta do Infantando , utgjorde måltidets høydepunkt . 
To ganger tre retter med vin på glass , samt kaffe kom på nesten 2000 kroner . 
Det er selvsagt altfor mye for et halvhjertet måltid som dette . 
I forrige ukes anmeldelse kom det fram at dagens treretter på Fish & Cow ligger på 395 kroner . 
På Hjelmeland koster den 200 kroner mer . 
Det er vanskelig å forstå hvorfor . 
Kart over tidligere anmeldelser finner du her : 
Kua mi , jeg takker deg Maten er meget bra på Fish & Cow , men de er for få ansatte — eller har for mange bord - til å levere service som harmonerer med prisnivået . 
Ja , så satt vi der . 
Satt der ved ett av vindusbordene . 
Ingenting å si på utsikten , den er upåklagelig . 
Vi satt tørt og godt . 
Utenfor pilte våte og kalde siddiser både hit og dit . 
De fleste med paraply . 
Innover Skagen . 
Utover Torget . 
Menyene kom kjapt . 
Vi fikk bestille både fisk og ku , men så ble vi kanskje glemt , eller kanskje var det bare for mye å gjøre på en gang for personalet . 
For der satt vi altså . 
Vi hadde studert den gode vinlisten og diskutert litt fram og tilbake . 
Fram og tilbake . 
Akkurat som de våte siddisene . 
De fleste med paraply . 
På den andre siden av vinduet . 
Vi fikk brød . 
Vi spiste brød . 
Brødet smakte godt . 
Fish Med ett kom en representant for stedets kjøkken med forrettene . 
De så lekre ut . 
Kongekrabbe til meg . 
Kremet fiskesuppe til medspisersken . 
Hun skulle gjerne hatt en skje til å spise suppen med . 
Det ble å plukke litt i blåskjellene med en gaffel . 
Skjellene var store og gode . 
Suppen luktet himmelsk og lå og tok seg ut med urteolje og all slags . 
Kongekrabben var spicy og spenstig . 
Perfekt varmebehandlet og badet i søt , tomatisert , chilisaus med et rikt korianderdryss over . 
Herlig . 
Det hadde vært godt med et glass riesling til . 
Etterhvert dukket vår dyktige , men svært travle kelner opp . 
Han beklaget og beklaget . 
Han kom med gode vinforslag — og vips - der sto hvert vårt glass på bordet . 
Nå var skjeen bokstavelig talt tatt i en annen hånd , slik at det også ble anledning til å spise den nydelige fiskesuppen . 
Min riesling - en Barockhaus 2014 fra Mosel - hintet mot det søte og fruktige . 
Perfekt sammen med spicy og asiatisk mat . 
Hennes hvite burgunder 
- Seguin Manuels 2013 chardonnay - gjorde seg på ingen måte bort til suppen . 
Denne vinen er et skoleeksempel på hvit burgunder . 
En veldig god vin . 
Cow Det nærmet seg tid for ku og vi gikk for en Selvapiana Rufina fra Chianti i glasset . 
Dette er en herlig vin til det meste i proteinavdelingen , egentlig , med kirsebær på nesen og mengder med røde bær i ganen , før den avslutter langt med elegante tanniner . 
De to kjøttrettene våre - indrefilet og entrecôte - ble begge servert med frisk , men fet og glinsende béarnaise , pommes frites , syltede småløk og grønne bønner . 
Som klippet ut av et fransk brasserie . 
Varmebehandlingen var ypperlig . 
Begge kjøttstykkene nøyaktig slik vi ba om . 
Biff er godt . 
Biff er ekstra godt på Fish & Cow . 
Et variert ostefat med hilsen fra Hitra ble servert med restaurantens eget knekkebrød og eplemarmelade . 
Quinta do Infantado 2008 LVB feiret ostene med intens fylde som hadde friskheten i behold , en ufiltrert portvin som ikke minst var utmerket til den kraftige blåmuggosten Hitra blå . 
Til dessert gikk vi for klassisk sitronterte med marengs og restaurantens egen is og sorbé . 
Marengsen , myk som en nyoppredd dyne og sitronterten frisk som en fisk . 
Fortsatt med portvinsfølge . 
Isen og sorbeen gjorde også inntrykk , særlig hasselnøttvarianten . 
Fish & Cow er et av byens bedre spisesteder på nivået under topp-gourmet-restaurantene . 
Vi betalte rundt 3000 kroner for vårt taffel og syntes det sto rimelig godt til nivået på mat og vin , men servicen må bli bedre . 
Her må rett og slett flere folk i arbeid . 
Kart over tidligere anmeldelser finner du her : 
Ay , caramba 
Ryktene sier at Los Tacos er blitt populært blant de unge . 
Noen matopplevelse for de voksne er det ikke . 
La det være sagt umiddelbart : 
Det går ikke an å anmelde Los Tacos , som er en fastfood-plass med to bord , på samme grunnlag som en forrektige restaurant , der man setter seg til med kniv og gaffel for å innta et måltid . 
Det er faktisk med både nød og neppe dette konseptet faller innenfor den definisjonen av « restaurant » som Aftenbladet opererer med . 
På den annen side går det an å sette seg ned , og i følge ryktene har Los Tacos vært svært så godt besøkt siden åpningen . 
Særlig blant de yngre brukerne av sentrum har plassen oppnådd en viss popularitet . 
Derfor tok vi denne gang med oss to representanter for det vi antar er målgruppen . 
En 12-åring og en 15-åring , med 48-åringen som en slags hoveddommer . 
Enkel meny Los Tacos , som åpnet sin første restaurant i Bergen , har planer om å bli et landsomfattende konsept . 
Stavanger er nummer to . 
Ifølge hjemmesidene mener gründerne å ha funnet en ubenyttet nisje i det norske markedet , med moderne mexicansk-amerikansk mat beregnet på å spises stående og gående . 
Ekte fastfood , altså . 
Menyen er enkel . 
Man kan velge fra et utvalg forhåndsdefinerte burritos , som er mexicanske lefser som fylles med ulike typer kjøtt , salat og tilbehør , eller man kan konstruere sin egen variant . 
I så tilfelle kan man velge mellom burrito , myke eller harde tacoskjell eller nachochips ( sånne trekantede maischips som ofte brukes til dipp og salsa ) . 
Deretter velger man kjøtt , tilbehør og salater , samt saus . 
Drikkeutvalget er basert på Coca-Cola-imperiet , fra dispenser . 
Eventuelt Bon Aqua på flaske , med eller uten kullsyre . 
Alkohol er bare en fjern drøm , ikke så mye som en lettøl er å oppdrive . 
Håndmat 15-åringen og jeg stolte på Los Tacos-staben og valgte hver vår forhåndsdefinerte burrito , mens 12-åringen gikk på med krum hals og konponerte sin egen . 
Prisene er det ikke så mye å si på , mellom 90 og 140 kroner for en burrito , med et 8 prosents tillegg i prisen for å « spise inne » . 
Meny med drikke koster 20 kroner ekstra . 
Burritoene pakkes inn i tykk aluminiumsfolie og serveres i et plastfat . 
Tydelig beregnet på å åpnes litt etter litt og spises med hendene . 
Kniv og gaffel er ikke å se . 
Men dette er for så vidt ok , hamburgere skal for eksempel spises med hendene . 
Ifølge en amerikansk venn er det bare engelskmenn som har gått på kostskole som er unntatt fra denne regelen . 
Ved bordet la jeg raskt merke til at 15-åringens « California » - burrito , som var fylt med biffkjøtt og pommes frites ( ja , du leste riktig ) , forsvant raskt . 
Ditto for dispenser-colaen , en drikk jeg forlengst har tatt et endelig farvel med . 
Fornøyde stønn og smatting var i flere minutter de eneste lydene han produserte . 
Til og med mobilen fikk ligge i fred på bordet i en kort periode . 
Han tørket munnvikene og proklamerte at dette var en klar femmer . 
Taco-kliss 
Mens dette foregikk , var 12-åringen uvanlig stille . 
Hennes burrito var bare halvspist da hun kastet inn håndkleet , noe som ga meg anledning til å smake . 
Ay , caramba ! 
Dette var ikke bra . 
Rett og slett alt for mye klissete tacokjøttdeig . 
Selv de argeste tilhengerne av taco-fredag ville hatt problemer med å overkomme dette . 
En treer , mente hun selv , noe som etter min mening er en mild dom . 
Selv inntok jeg en såkalt Chipotle Chicken , med grillet kylling , ris , bønner , salat , mais og jalapeños , en blanding som i og for seg smakte ok , særlig med den ekstra sterke sausen , men som i bunn og grunn mest av alt framkalte diffuse minner fra fyllekebab-kjøret , der man dagen derpå finner skoene nederst i trappa dekket av et lag dressing . 
Altså burde man kanskje , for å yte Los Tacos rettferdighet , oppsøke stedet i de små timer , gjerne i kjølvannet av en belivet aften , men dette ville på den annen side vært et eklatant brudd på Aftenbladets alkoholreglement . 
Ett av livets mange dilemmaer . 
Kart over tidligere anmeldelser finner du her : 
Autentisk smak av Thailand Altfor mange asiatiske restauranter tilbyr oss fornorsket mat . 
Thai Nong Khai i Smedgata er et hederlig unntak . 
Nordmenns appetitt på thaimat er tilsynelatende umettelig , og det har mange restauratører visst å utnytte . 
Men som med så mange andre importerte mattradisjoner , er det mye som er så tilpasset norske ganer at det til slutt bare har vage likheter med det som serveres i matens opprinnelsesland . 
Vårt første besøk på Thai Nong Khai i Stavanger bar imidlertid bud om at man her har siktet seg inn mot et publikum som krever litt mer enn den gjengse kinarestaurantgjest ville gjort da det asiatiske kjøkken var i sin spede oppstartfase her til lands . 
Hjemmelaget saus Undertegnede bestilte fiskekaker til forrett , mens medspiseren fulgte servitørens anbefaling og prøvde seg på en klassisk tom yum-suppe med kongereker . 
Fiskekakene var små og velsmakende , og den hjemmelagede , søte chilisausen sørget for å tilsette det bittet de ellers manglet . 
Det eneste som trakk ned her var strimlene av kinakål og thousand island-dressing , en type malplassert pynt som ikke tilførte retten annet enn et visuelt kitschpreg . 
Medspiserens suppe så derimot helt riktig ut , og smakte utmerket . 
Sterk , syrlig og frisk , med saftige reker og perfekt kokte grønnsaker . 
En varmende rett med tydelig smak av sitrongress , galangal , limeblader og chili , uten at noen av elementene overdøvet hverandre . 
Gode nudler , tørr ris Til hovedrett valgte undertegnede den klassiske nudelretten pad thai , mens medspiseren fulgte servitørens anbefaling om å prøve kylling i rød curry , servert med ris . 
Begge deler kom i sjenerøse porsjoner . 
Medspiseren , som har feriert i Thailand ved en tidligere anledning , innvendte at maten kanskje ville vært noe mer krydret hadde man inntatt den i Bangkok , men gikk ellers god for autentisiteten . 
Gode , balanserte smaker , sprø grønnsaker og mør kylling , men det øverste laget av ris hadde dessverre litt igjen for å kunne karakteriseres som ferdigkokt . 
Pad thaien var blant de bedre variantene vi har smakt her i byen . 
Perfekt tilberedte nudler og diskré smak av tamarind og fiskesaus . 
Kyllingkjøttet var så mørt og saftig som det går an å få det . 
Vår hyggelige servitør hadde forholdsvis mye på hjertet , og forklarte villig om hvordan restauranten , som åpnet for litt over et år siden , planlegger å ekspandere virksomheten . 
Han kunne også røpe at kjøkkenet lager aller sauser , krydderblandinger og curryer selv , og det smakte man da også . 
Maten bar preg av å være laget fra bunnen av , av folk som vet hva de holder på med . 
Rimelig mat Restauranten har et kort , men ganske godt vinkart , men ifølge servitøren er dette også i ferd med å bli oppdatert . 
Det samme kunne han heldigvis også si om kaffemaskinen , som ved dette besøket dessverre leverte fra seg fryktelig industrikaffe med pulversmak . 
Menyen består av sju forretter , en hel haug med hovedretter , og prisnivået er på ingen måte avskrekkende . 
Hovedrettene på kveldsmenyen ligger mellom 155 og 229 kroner , og det er billigere til lunsj . 
Lokalet er akkurat så glorete som man forventer på et sted som dette , og det nederste planet er lett tilgjengelig for rullestolbrukere . 
De vil imidlertid ha problemer med å nå fram til toalettet . 
Om man plukker bort slurvefeil fra maten , får oppdatert drikkekartet og byttet ut den redselsfulle kaffen , kan dette bli riktig , riktig bra for en vellykket kveld ute . 
For et lunsjbesøk er det mer enn godt nok , spesielt om man tar regningen med i regnestykket . 
To forretter , to hovedretter og tre flasker mineralvann kom på 358 kroner . 
Det er mye god mat for pengene . 
Kart over tidligere anmeldelser finner du her : 
Grill på kaien 
Hyggelig atmosfære og god service gir en fin ramme rundt taffelet på Salza . 
Så har kjøkkenet fortsatt litt å rette på . 
Salza på Strandkaien i Stavanger er en del av Herlige Stavanger-gruppen , som ellers består av Bevaremegvel , NB Sørensen , Straen Fiskerestaurant , Timbuktu og Matsalen på Forus ( Tvedt-senteret ) . 
Salza har hentet inspirasjon fra amerikanske grillrestauranter , og byr på gode råvarer når det gjelder kjøtt og fisk ( les torsk ) . 
Og lokalene på gateplan innbyr til en trivelig aften , spesielt når novemberregnet plager de forbipasserende på utsiden av vinduene . 
Vi ble godt mottatt , uten å ha bestilt bord , og kunne nesten velge og vrake når det gjaldt plassering . 
Da falt vi for et bord med utsikt til Vågen , og fikk upåklagelig oppvartning fra en hyggelig servitør . 
Menyen byr på et par forretter , som du gjerne deler med din ledsager , spekemat og suppe , mens det er spesialiteter fra grillen som frister mest på kjøttsiden . 
I tillegg finnes både kjøtt og kyllingburger , mens fiskealternativet er ovnsbakt torsk , og før jul byr Salza også på en juletallerken . 
Er du ekstra sulten kan du gå for Salzas grillparty , der kjøkkenet komponerer en smak fra hele menyen . 
Dette fordeles over tre serveringer . 
Greie vinalternativer 
Vi droppet forrettene , og gikk rett på hovedmenyen . 
Ledsageren hadde lyst på juletallerken med ribbe , medisterkake , medisterpølse , dertil rødkål , kokte poteter og svisker , alt prissatt til 265 kroner . 
Undertegnede valgte en 200 grams ytrefilet fra Jæren , som kom med pommes frites , rødkål , salat , en pastinakkpuré og peppersaus . 
Her var prisen 365 kroner . 
Vinkartet gir gode valgmuligheter , med tre musserende viner ( 455 - 925 kroner ) , fire ulike champagner , som spenner fra 575 til 2900 kroner og 16 ulike hvitviner ( 455 - 925 kroner ) . 
Blant rødvinene har du 21 valg , og vi ønsket å prøve stedets eneste argentiner , en Terrazas Malbeck til 645 kroner . 
Det var en robust , fruktig og smaksrik utgave , som sto godt til kjøttet . 
Trekk for ribben 
Maten kom relativt raskt til bordet , med mye tilbehør . 
Ledsageren var fornøyd med både medisterkaker og pølser på sin juletallerken , og hun likte at rødkålen hadde blitt litt spicet opp med kanel . 
Derimot manglet ribbesvoren sprøhet , og det var litt for lite samsvar mellom fett og kjøtt , slik at den litt beske smaken av gris var litt for fremtredende . 
Svinekjøttet manglet rundheten som gjør ribben perfekt . 
Min ytrefilet ble levert medium stekt , som ønsket , men var kanskje ørlite tørr . 
Tilbehøret var prima og 200 gram biff var mer enn nok mat med alt tilvalget . 
Herlig dessert 
Vi fant plass til hver vår dessert . 
Ledsageren falt for de tilslørte multepikene , som ble en fulltreffer . 
Multene var friske , ikke dvaske etter sukring i lake , den piskede kremen ga nødvendig søthet og tilbehøret , kjeks og honning , var prima . 
Min « Salzas sundae » var ikke veldig avansert , med karamellis , vaniljeis og bjørnebærsorbet , med noen friske rips , men ga et fint og deilig punktum , før vi avrundet med hver vår kopp med svart og smaksrik kaffe . 
Totalt kom kvelden på snaut 1600 kroner , inkludert vin og en flaske vann med bobler . 
Det må kunne kalles akseptabelt . 
Kart over tidligere anmeldelser finner du her : 
Smell på Skansen 
Er det ikke en insalata caprese som ligger der og blomstrer med mozzarella , tomat og basilikum og alt . 
Jo , må det være . 
Nei , min sann . 
Denne osten er da ingenmozzarella . 
Den er forsyne meg en blekksprut . 
Friskt , frekt og fandenivoldsk . 
Etter en periode med slapp service , middels mat og høye priser , har Hall Toll gjenvunnet balansen og tatt et langt steg framover . 
Endelig er prisene på et nivå vi opplever som rimelig i forhold til kvalitet . 
Den gamle tollhallen ute på Skansen smeller til med lek og moro med mat og meny . 
Her får gjestene i oppgave å sette sammen sitt eget måltid ut fra et utall småretter , alle sympatisk priset . 
Her kan du faktisk få deg en nydelig smårett og et glass grei vin for under trehundrelappen , hvis det er det du vil ha . 
Det er ikke dårlig . 
De til sammen 38 munnfullene er samlet i underkategorier som har til felles at de i all hovedsak kretser rundt det asiatiske . 
Fra før vet vi at Hall Toll er gode på sushi . 
Nå synes horisonten videre , og det er ingenting i veien med gamle travere som kalveculotte og entrecôte på toppen av kransekaka , når det er gode råvarer som tilberedes på adekvat vis . 
Et spill med kort 
Smårettene listes opp på menykort som kan settes sammen til ferdige menyer med fire , fem eller hvormangeduvil retter . 
For eksempel er det et kort som heter « Fisk » . 
Det omfatter hummersuppe , røykt og gravet laks , råmarinert kveite , blekksprutsalat , dagens fisk og bolinhos . 
Siden vi var her for å finne ut mest mulig om Hall Tolls nye konsept , skred vi til verket og bestilte MYE mat : 
Maki , Asia , Crispy pork , Fisk , Entrecôte , Culotte , Candybox og Candybar i den rekkefølgen — pluss en ekstra skål med bare litt sjøgress . 
Kall det gjerne hver sin fireretter . 
Til fisken , makien , Asia og svinet hygget vi oss med hvert vårt glass Von Buhl Riesling som kostet det samme for et glass på Hall Toll som Polet tar for ei flaske . 
Litt dryg pris , men et godt valg til særlig makirullene og asiatisk . 
Vinens mineralske fruktighet som er lang og med et hint av nektarin i ganen spilte godt med både syre og fett . 
Høydepunktet på det asiatiske kortet var den friske , småhotte red currie-suppen som til tross for smaksrikdommen var ypperlig balansert . 
Makien satt også som et skudd , skrudd sammen av de beste råvarer , her med laksen ytterst og så store og deilige ruller at de nesten må spises med fingrene . 
Crispy pork viste seg å være pulled pork , eller sleden gris som det heter på Jæren , godt smakssatt med koriander og chili , servert med asiatiske pannekaker , kimchi ( fermenterte grønnsaker ) og en herlig mangochutney . 
Høydepunkt fra dypet 
Fisken var dagens høydepunkt og besto av hummersuppe , råmarinert kveite med sprøtt skinn og østersmajones , en skål med røykt og gravet ørret , samt torsk i smørsaus og blekksprutsalat . 
Blekksprutsalaten er en humoristisk vri på italienernes insalata caprese ( mozzarella- og tomatsalat ) og fremsto frisk og frekk og til og med løyen . 
Kjekt ! 
Til kjøttrettene fikk vi god , frisk salat med sennepsdressing , pinjekjerner og parmesanost , samt ovnsstekte nypoteter og en herlig béarnaise som hadde fått fluffy konsistens i spumaflasken . 
Både entrecôte og kalveculotte stekt til perfeksjon etter våre ønsker . 
Et glass rufo Vale di Maria fra Douro-dalen i Portugal satt godt til béarnaisen . 
Plommestein på nesen . 
Ung , aggressiv , nesten fiolett på fargen , men med en tørr finish som avsluttet med et solbæraktig teppe over tungen . 
Et godt valg fra kveldens servitør . 
Candybox og candybar er stedets konfekt og dessert . 
Det er ingenting i veien med kompetansen til Hall Tolls kondidtor . 
Særlig satte vi pris på Candybar som er en kjøpesjokoladelik sjokoladeplate laget på restauranten . 
Morsom og velsmakende og helt på sin plass til et glass portvin . 
Hall Toll har tatt noen riktig gode grep . 
Pris og kvalitet henger godt sammen . 
En treretter med vin i glass til to personer får du uten problemer for om lag 2000 kroner . 
Vi betalte nesten 3000 , men da prøvde vi ut veldig mye forskjellig . 
God fisk , men få sprell Straen Fiskerestaurant er et av disse solide stedene hvor du vet hva du får . 
Men spesielt spennende er det ikke . 
Straen er en av de restaurantene i Stavanger som best har klart å ta vare på stilen fra svunne tider i sitt interiør . 
Her får man en følelse av å ha trådt inn i et konservativt hjem i tiden hvor skipsfart og fiske var de store næringene i byen . 
Menyen er sånn sett en speiling av interiøret : 
Her får du tradisjonelle , velprøvde fiskeretter uten de helt store sprellene . 
Vi fikk et hyggelig bord med utsikt til folkelivet i Vågen . 
Vår smilende servitør var raskt på pletten med menyer og vinkart , og orienterte om at det også gikk an å bestille en fem— eller seksretters meny med tilhørende vinpakke . 
Underlig nok fikk vi aldri tilbud om aperitiff , noe som ville vært naturlig på et sted med såpass høye ambisjoner som dette , men det gikk heldigvis ikke lang tid før vinen til den første retten var på plass . 
Godt hjemmelaget knekkebrød og sitronsmør sto klart på bordet , og vi fikk snart en liten appetittvekker , en bit herlig , feit matjessild med wasabimajones og ørretrogn . 
Få overraskelser 
De seks rettene på den såkalte selskapsmenyen viste seg å være hentet fra a la carte-menyen . 
Sistnevnte varierer riktignok med sesongene , men med så kort vei til et utmerket fisketorg , skulle man kanskje tro at det ville la seg gjøre å sette sammen en dagens meny basert på dagens fangst . 
I stedet har man i stor grad basert seg på sikre , velprøvde varianter . 
Resultatet er velsmakende mat laget av førsteklasses råvarer . 
Men det er også en meny som ikke utfordrer smaksløkene spesielt mye , og som så å si er blottet for overraskelser og nye vrier . 
Vinvalgene skulle vise seg å understreke dette litt kjedelige inntrykket ytterligere . 
Den første retten var sashimi av laks og kveite , servert på tradisjonelt vis med wasabi , ponzosaus , syltet ingefær og syltet reddik . 
Enkle , gode smaker , og en like enkel og ujålete presentasjon . 
I glasset fikk vi en riesling fra produsenten Trimbach i Alsace . 
Glimrende fiskesuppe 
Neste rett var Straens tradisjonelle fiskesuppe , en rett som meg bekjent alltid er på menyen . 
Det er som kjent ingen vits i å reparere ting som virker , og denne suppen kan man vanskelig gå lei av . 
Rå fiskebiter og finstrimlede rotgrønnsaker ble servert i skåler , og så ble den velsmakende kraften helt over ved bordet , noe som sørget for at fisken ble akkurat passe varmebehandlet . 
Enkel , god smak , men også såpass kraftig og kremet at den enkle , hvite burgunderen som ledsaget retten ble enda litt mer anonym enn den var i utgangspunktet . 
Vinen til den tredje retten skulle vise seg å være den mest spennende , en nydelig , krisp , hylleblomstduftende sauvignon blanc fra New Zealand . 
På tallerkenen kom en sprø torskekrokett , servert med kremet purre , norsk spekeskinke fra Tind og smørsaus . 
Godt , enkelt , men ikke overvettes spennende . 
Den siste hovedretten var kanskje måltidets høydepunkt . 
Når flinke folk tilbereder piggvar , kan det jo fort gå godt . 
På Straen blir denne herlige flyndren servert med hummus , friske eplebiter og chorizosmør . 
Veldig godt på alle måter , men heller ikke denne gang bidro vinvalget , en altfor varm pinot noir fra California , til å heve opplevelsen . 
— Vil dere ha ost eller dessert først , undret servitøren , noe vi fant temmelig merkelig og vi stusset ytterligere over at hun spurte om vi ville ha rødvin eller portvin til osten . 
Rødvin passer sjelden til en ostetallerken , og hadde helt klart kollidert med de tre nordiske ostene som ble servert sammen med gode marinerte aprikoser og fikenmarmelade . 
Trygt og godt 
Desserten var en enkel , god crème brûleé blottet for dilldall , ledsaget av en petroleumsduftende Riesling late harvest fra New Zealand . 
En solid avslutning på et godt måltid . 
Straen leverer så absolutt det de lover , det var ingen feilskjær å spore , men heller ingen dristighet . 
To ganger seks retter med vin , men uten aperitiff , kaffe eller avec , kom på 2880 kroner . 
Hvis man først skal brenne av denne typen beløp på et restaurantbesøk , finnes det steder hvor man får mer spennende mat og vin for pengene . 
Er man derimot ute etter noe velprøvd og trygt , er Straen et godt valg . 
Bunnsolid ved balkongen NB Sørensens finstue byr ikke på hypermoderne , kulinariske c-momenter . 
Stikkordene er klassisk , dønn kompetent kokkekunst . 
Vi fikk fritt valg denne fredagskvelden blant de elegant pyntede bordene i andre etasje i det gamle huset med de skjeve gulvene . 
Og valgte derfor sjefsbordet , ved de åpne balkongvinduene . 
Der satt vi med hvert vårt glass champagne og skuet ut på folket , som myldret rundt der nede i sandvolley-modus . 
Hos oss var stemningen så meget mer elevert . 
N.B. Sørensens Familiestue , som er topprestaurantens fulle navn , bød akkurat nå på en vårlig meny , satt sammen av kjøkkensjef Arnt Skjerve , som tok sleiva i egen hånd der oppe 1. januar i fjor . 
Skjerve har vært på det norske kokkelandslaget de siste fem årene , og er med det i verdenseliten , faktisk , når det gjelder matlaging . 
Velg selv Finstua byr på en fireretters meny til 685 kroner per person . 
Denne kan bygges ut med ekstra retter til en sjuretters fullrigger , og det var ikke langt i fra at det var det vi bestemte oss for . 
Denne kvelden hadde vi valget mellom østers , sjøkreps og ost som ekstraretter . 
Fireretteren besto av kongekrabbesalat , en suppe med poteter , klippfisk og trøffel , dielam fra Klostergården og en dessert med rabarbra i hovedrollen . 
En eneste østers ( 35 kroner ) ville jeg ha . 
Og jeg kan slå fast at dette i alle fall er min beste østersopplevelse så langt . 
Pent presentert var den også , med et fyrrig komplement av koreansk syltet kål , kimchi . 
Før denne tid hadde noen små appetittvekkere dukket opp . 
Små pannekaker med løyrom , en slags blinisvariant egentlig , og små kjeks med strimler av reinsdyrhjerte . 
Samt herlige , varme kuvertbrød bakt i muffinsform , med både aromasmør og smakelig krydret fett til . 
Deilig suppe Kongekrabben , som var delikat anrettet som salat med tapiocaperler og tapiocachips , ga løfter om en stor aften . 
Suppen var en variant på vichyssoise , en fransk-amerikansk suppe av poteter og purre som ofte serveres kald . 
Denne var varm , med små terninger av perfekt utvannet og posjert klippfisk med poteter og italienske sommertrøfler . 
Den kremete suppen ble helt opp rundt de øvrige ingrediensene ved bordet . 
En hvilerett for å rense munnen , en limonade med frisk smak av nye granskudd , var midt i blinken etter den kremete suppa . 
Et smykke av et lam Dielammet kom som et lite smykke på tallerkenen . 
Små deler av indrefilet og lår , perfekt varmebehandlet , samt en nydelig terrine av kjøtt fra bog og svange . 
Tilbehøret , små , spede norske asparges , ramsløksaus og ikke minst skvallerkål , gjorde retten til en maktdemonstrasjon . 
Skvallerkålen , som vi stort sett tenker på som et plagsomt ugress , ble innført som salat av munker i middelalderens klostre . 
Altså logisk og perfekt til lam fra Klostergården . 
En himmel av ost Osten kom inn fra høyre , noe som fikk servitøren til å svinge seg til de store høyder . 
— Når jeg dør , betrodde hun oss , håper jeg at Himmelen er laget av ost ! 
Kyndig presentert og perfekt modnet ost , med fritt valg , bare noen få eller alle sammen . 
Vi tok alle . 
Desserten var selvsagt et lite kunstverk med komponenter av rabarbra , hvit sjokolade og kjørvel med kvann , nyr og små blomster . 
Om drikkefølget , der en vinpakke koster om lag det samme som maten , er det bare å si at det er gjennomtenkt , kompetent og kompletterende . 
Et måltid på denne restauranten er som en behagelig , romantisk symfoni . 
Uten drama , men også uten dødpunkter . 
Dette var rett og slett et vakkert måltid . 
Regningen for to , med alt , kom på 3600 kroner . 
Afghanistan , 4307 Sandnes Gode gamle Forbrugen på hjørnet av Oalsgata og St. Olavsgate illustrerer globaliseringen i vår tid på glimrende vis , Høyland forbruk er blitt Ims - Internasjonalt matsenter - og kafeteriaen på Forbrugen er nå iransk , indisk og afghansk restaurant . 
Det indiske kjøkkenet er nok de fleste blitt familiære med for lengst , men Iran og Afghanistan ? 
Vel , terskelen mellom disse asiatiske kjøkkenene er ikke uoverstigelig . 
Det iranske kjøkken har veldig mye felles med det arabiske kjøkken som igjen er praktisk talt det samme som det tyrkiske kjøkken , som igjen har svært mye felles med det greske , altså lam og kylling med ris servert med forskjellige grønnsaker , urter og sauser . 
Indisk mat forbinder vi nordboere gjerne med tunge , sterke sauser slik vi kjenner det fra et ganske britisk indisk kjøkken . 
Den som vender nesa nordover i India vil imidlertid finne et kjøkken som ligner mer på det arabiske , det iranske og - nettopp - det afghanske . 
Med andre ord serverer Chopan retter som henger i hop . 
Retter som slekter på hverandre . 
Retter fra det gåtefulle baklandet til Midtøsten , der Silkeveiens karavaner gjennom århundrer har knyttet folk og kulturer sammen . 
Kjøkkener i slekt 
Derfor biter man ikke over for mye med en iransk forrett og en afghansk eller indisk hovedrett , selv om det i vårt tilfelle ble så mye - og så herlig mat - at vi fikk med en rikholdig doggybag hjem til kjøleskapet . 
Etter litt råd og veiledning fra den imøtekommende staben , endte vi opp med å bestille iransk ziaton - en miks av saftige oliven , nøtter og grønnsaker - og en tallerken kashke bademjan - en røre av stekte auberginer , hvitløk , løk , salt yoghurt og mynte med nystekt brød til . 
En deilig inngang på måltidet . 
De iranske forrettene var ikke sterke , men salte og saftige med tydelig friskhet . 
Smaksmessig mer i tråd med det arabiske , enn det indiske kjøkken . 
Til hovedrett valgte vi en mixed grill ( som kunne mettet en hel familie ) og en quabili palau som er afghansk rispilaff med kebab og safran . 
Det var en fest av et måltid som tok oss med på en kulinarisk reise det luktet og smakte « Tusen og én natt » av . 
Vi hadde indisk nanbrød til som var tynt , skorpesprøtt og velsmakende . 
Til dette hadde det smakt utmerket med et glass frisk hvitvin med en anelse restsødme . 
En pinot gris fra Alsace ville ikke gjort seg bort , heller ikke en India Pale Ale , men de har verken vin eller øl på Chapon , så vi fikk nøye oss med en iskald og leskende Coca-Cola Zero . 
På glassflaske . 
Glassflasker er gode greier , dessuten flommer vel ikke vinen på restaurantene i Afghanistan og Iran heller ? 
God service 
I tillegg til den åpenbare øl- og vinmangelen trekker desserten noe ned . 
Vår munngode , hjemmelagde ( bor kokken i restauranten ? ) mango-is var dynget ned med kjøpekrem , sjokoladesaus og hermetisk frukt . 
Maksimalisme kan være moro , men her ble det litt i mesta laget . 
Da vi ankom lokalene opp trappa fra parkeringen bak Forbrugen ble vi henvist til et ledig vindusbord med en utsikt til bakgårdsparkeringen og den eleverte jernbanelinja som i hvert fall må kunne karakteriseres som , vel - urban . 
Det er alltid kjekt å se på togene som ruller forbi . 
Restaurantens meny og nettsider kan med enkle grep forbedres av en norsklærer . 
Servicen på Chopan er utmerket , og det var vår oppmerksomme servitrise som oppdaget at vi var stappmette , og som på eget initiativ sørget for at vi fikk rikelig med rester hjem i doggybag . 
Med kaffe og te etter maten kom opplevelsen på 1200 kroner for to og det var det verdt . 
Hit kommer vi gjerne tilbake . 
Mye for pengene 
Det er kanskje ikke like eksklusivt som Sabi Sushi og Alex Sushi , men du får både hygge og god mat for pengene ved Sushi San ved Jernbanen i Stavanger . 
Underveis ble vi ikke helt enige med oss selv : 
Hvor trivelig er egentlig et restaurantbesøk i Jernbanebygget i Stavanger ? 
Og svaret : 
Bedre enn forventet . 
Ja , faktisk mye bedre . 
Med inngang ut mot Jernbaneveien og utsikt mot fuglelivet og menneskemylderet rundt Breiavatnet får du faktisk ingen nærkontakt med verken jernhester eller reisende . 
Når maten i tillegg er bra og servicen er upåklagelig , ble dette et ganske så trivelig besøk . 
Forgjengerne til Sushi 
San har vært av det brune slaget , som Jernbanekafeen ( 1970 - 75 ) og Viking Pub ( fram til 2014 ) . 
Nå har lokalene fått en oppussing og Sushi San spesialiserer seg på sushi , både som restaurant og take-away . 
I tillegg kan du få vårruller og nudelsuppe fra Vietnam ( Pho ) . 
24 biter Men spesialitetene er altså sushi , som kommer i små lunsjporsjoner ( åtte biter ) til de store menyene med opptil 80 biter . 
Derfor ble det naturlig å smake et utvalg av risbitene med ulikt innhold . 
Vi landet på `` Kyoto " '' " , 24 biter til behagelige 349 kroner . 
Her fikk vi 14 maki , fordelt på seks frityrstekt krabbe med avokado , fire laks og fire lakserogn , samt ti nigiri ( avlange risballer med sjømat ) , som var toppet med henholdsvis rå laks , flambert laks , tunfisk , scampi og tilapia ( ferskvannfisk med utspring fra Afrika ) . 
Dertil soyasaus , syltet ingefær og wasabi . 
Krabben er lettere spicy ifølge menyen , men det må i så fall være etter norske forhold . 
Denne plaget i alle fall ikke smaksløkene eller halsen i nevneverdig grad . 
Men bitene falt i smak . 
Sjømaten var fersk og risen var helt ok . 
Søtt i overkant 
Til maten fikk vi to valg på hvitvinssiden , og landet på en fransk Domaine de Pellehaut ( 405 kroner ) , som anbefales som husets hvite . 
Den er kanskje ikke veldig avansert og ganske ung ( 2015 ) , har en svak duft , men er god på smak av bær og frukt . 
Den er da også laget på fem druer ( Chardonnay , Colombard , Ugni Blanc , Gros Manseng og Sauvignon Blanc ) . 
På Vinmonopolet er den priset til 113 kroner , og nesten firegangen på restaurant er i overkant . 
Vi hygget oss ved vindusbordet - og ønsket å avslutte måltidet med en liten dessert . 
Det ble ordnet ved hjelp av søt sushi ( banan ) , servert med vaniljesaus . 
Dette ble litt i overkant søtt , men ned gled det . 
Under tusenlappen 
Og med hver vår kopp svart kaffe , avrundet vi det hele til en regning på 932 kroner . 
Det er absolutt en behagelig pris i forhold til de mest kostbare sushirestaurantene i distriktet . 
Jernbanen i Stavanger framstår som et greit alternativ , uten både gåselever og hummer . 
I en mangfoldig matby som Stavanger har absolutt Sushi San livets rett - med et publikum i alle aldersgrupper . 
Helt greit nede hos Sørensen 
Maten og servicen på NB Sørensen nede er ikke mer enn det må være , men står knapt i forhold til prisen . 
NB Sørensens Dampskibsexpedition er en institusjon i Stavangers restaurantverden . 
Oppe i de fine stuene serveres gourmetmat i fine dining-stil , mens grunnplanet er forbeholdt enklere servering . 
Prisen tatt i betraktning er et besøk nedentil hos Sørensens et dårlig til middels kjøp i dagens vrimmel av spisesteder som holder samme nivå . 
Ikke billig 
Vi betalte en 2000-lapp for to ganger tre retter med drikke til og som ikke på noen måte holdt høyere kvalitet enn forventet , men det forutsigbare trenger ikke være dårlig : 
Vår relativt oppmerksomme , om enn ikke sprudlende servitør , var ekspeditt og leverte varene på bestilling , men noen ekstraservice var det så visst ikke snakk om den kvelden vi var innom med halvfull restaurant å betjene . 
Til forrett gikk vi for henholdsvis kyllingvinger og grillede beter og snedig ost fra Stavanger ysteri . 
Kyllingvingene var kjedelige og kan helt sikkert forsvare plassen på menyen som en barnefavoritt , men man trygt si at disse vingene ikke tok helt av . 
Betene med den herlige , lokale osten til ga en smaksopplevelse av en helt annen karakter . 
Med sprøtt tiltygg som rug , nøtter og en frisk salat til framsto denne forretten som balansert , om enn noe viljeløs . 
Mer smak . 
Mer salt . 
Mer urter og smaksrik olje ville gitt denne et løft . 
Slappe storfe og fyrrig vin Hovedrettene våre besto av barbeque okseribbe og entrecote . 
For riktig å hoppe inn i det amerikanske grillhjørnet , toppet vi herlighetene med løkringer fra tilbehørmenyen . 
Okseribben svømte i barbequesaus , men var perfekt varmebehandlet . 
Maisstuingen som fulgte med smakte lite og ingenting . 
Entrecoten ble bestilt som medium minus , men må vel sies å være medium når den landet på bordet . 
Tilbehøret i form av sopp , beter og bearnaise satt imidlertid som et skudd , selv om det ble litt mye bete , ettersom jeg også hadde hatt dette til forrett . 
Her skulle en våken servitør gitt beskjed i kjøkkenet om ikke å ta for hardt i . 
Vi feiret kjøttet med en fyrrig Izadi fra Rioja . 
En sikker vinner til stekt eller grillet storfe som har munnfylde og kraft , men fremdeles bærfriskhet og syre nok til for eksempel å gjøre det godt i forhold til feite emulsjoner . 
Her kommer moreller og solbær i ganen med en lang og lettkrydret avslutning . 
Izadi er et kupp på Polet til like under 200-lappen og jeg gir NB Sørensen et lite pluss for å selge den for om lag tre ganger polpris . 
Det er ikke verst . 
Stedets vinliste er ikke egnet til å imponere , rent omfangsmessig , men vinene på listen er nennsomt valgt - og for den som har nese for viner med større nese - er det fullt mulig å velge drikke fra husets omfangsrike kjeller . 
Gode desserter 
Til dessert gikk vi for en herlig sjokoladedessert med salt karamellis , pasjonsfruktsaus og popcornsmuler - en nydelig kombinasjon som løftet helhetsinntrykket . 
Ostefatet er også av bra kvalitet med fine kontraster i utvalget . 
I tillegg til a la carte-menyen byr NB Sørensen nede på dagens rett til 169 kroner som er et kupp for sultne middagsmager . 
Herlig politisk ukorrekt 
Drøye utsagn og svart humor utgjør kjernen i dette spillet som ikke egner seg for lettkrenkede sjeler . 
Vi som ikke kan få det politisk ukorrekt nok , har endelig fått en kjempeløyen , norsk variant av glimrende « Cards Against Humanity » . 
Her handler det om å trekke oppgavekort med et utsagn som mangler deler av innholdet og bruke andre kort til å få innholdet på plass . 
Moroa oppstår når løsningen blir politisk ukorrekt . 
For eksempel : 
« Jødene er begynt å feire jul . 
Da liker de å ... » 
Løsning : 
« Kle seg i naziuniform » Dette er jo fantastisk god humor . 
Her får alle trosretninger , seksuelle legninger og politiske ideologier så hatten passer . 
For eksempel : 
« Den beste måten å feire ramadan på er ... » 
Løsning : 
« Å tegne Muhammed i Mekka » Slik spilles det Spillet går ut på at deltakerne etter tur er dommer som legger ut et oppgavekort . 
De andre skal levere løsningen på oppgaven ved hjelp av ett av de 12 kortene spillerne til enhver tid har på hånd . 
Deretter kårer dommeren den beste løsningen . 
Vinneren av hver runde får oppgavekortet og så teller man bare opp hvem som har flest til slutt , enten man velger å spille på tid , eller bare går til noen har 5 eller 10 eller hvilketsomhelst antall kort . 
Spillet er et vidunderlig rått svar på den undertrykkende lettkrenketheten vår tid er så preget av . 
Det egner seg med andre ord dårlig for folk som vil ta livet av noen som tegner en hellig mann , eller som synes at damer med skaut ikke skal få klippet håret . 
På grensen Aller morsomst er spillet når man er helt på grensen , eller til og med over grensen for hva som går an . 
Dette er en glimrende svart humor-ventil hvor det ikke finnes noe som er riktig eller galt . 
Skulle enkelte oppgaver bli for voldsomme for noen av deltakerne , er det bare å skyfle dem nederst i bunken . 
Spesielt seksuelt eksplisitte oppgavekort , kan nok bli en dryg munnfull for noen . 
Er det moro ? 
Ja , og så har vi godt av det . 
Det er godt for helsa , ikke minst den mentale , å le av det som er over kanten , bare fordi det er over kanten . 
En ulempe med spill som dette , er at de over tid mister noe av sjokkeffekten fordi oppgavene gjentas igjen og igjen . 
Heldigvis finnes det tilleggspakker som byr på nye politiske ukorrektheter . 
PLUSS : 
Godt laget , godt gjennomført . 
MINUS : 
Nei . 
PASSER FOR : 
Alle som ikke er lette å krenke . 
Mondo er helt topp Christian André Pettersen og hans dyktige stab på Mondo holder stilen og forsvarer toppkarakteren fra i fjor . 
Restauranten i Havnespeilet på Vågen i Sandnes holder høyt nivå , både på mat / drikke-kombinasjoner og service . 
Lokalene innerst i Gandsfjorden er ypperlige , på ett bord nær - det som står nærmest kjøkkendøra - og som bør fjernes . 
For øvrig er det fjordutsikt eller kjøkkenutsikt som gjelder . 
Jeg vet ikke hva som er best , men det er i hvert fall en fornøyelse å se den svært talentfulle Christian André Pettersen og hans dyktige stab kokkelere bak den blankskurte kjøkkenbenken . 
Den kvelden vi var innom besto vår åtterettersmeny av tartar , selleri , fjellørret , skrei , urtesorbet med tinnved , kalv , ost og dessert . 
Til dette kom en vinmeny som satt som et skudd til maten , tilberedning og råvarer var førsteklasses og servicen upåklagelig . 
Vår regning bikket 4000 kroner for to , men det går selvfølgelig an å ta rimeligere valg enn full pakke av absolutt alt . 
Nivået tatt i betraktning , forsvarer Mondo prislappen . 
Dette er fine dining på høyt nivå . 
Rustikt , men elevert 
Måltidet ble innledet med en rørt tartar med røkt rømme . 
En feiende frisk start som hviler tungt på råvarene og ble godt akkompagnert av et glass Georg Breuer Terra Montosa 2015 , en frisk og fruktig , men tørr riesling som svaler ganen og henger lenge i munnhulen . 
En vin som ellers er bankers til sushi , men som sto godt til tartaren med det lille røykhintet . 
Her kunne nok et ølvalg - for eksempel en fruktig og humlefrisk Galaxy fra Lervig vært et frekt og like godt valg - men herlighet , nå var Mondo-showet i gang , og selv om det startet på høyt nivå , skulle det bare ta seg oppover og oppover og oppover herfra . 
Neste rett kom i form av en bakt selleribiff med kaviarhollandaise . 
Den feite , men syrlige sausen var perfekt match til den sødmefulle og kraftige rotgrønnsaken som egentlig er så rustikk som mat kan bli , men som her løftes til eleganse . 
Det samme kan sies om neste rett - helstekt fjellørret fra Vestvågøy - som ble servert slik den er sammen med nydelig agurksalat : 
En hel fisk . 
Rett på bordet . 
Vær så god og del . 
Perfekt varmebehandlet , saftig og smaksrik . 
Igjen : 
Ypperlige råvarer . 
Ørreten fikk følge av et glass Francis Blanchet Pouilly Fumé Calcite , en floral og mineralsk vin som er kraftigere i anslaget enn i avslutningen og som plasserte oss i Loire , der vi skulle oppholde oss en stund . 
Hele verden Christian André Pettersens skrei var stekt til perfeksjon og landet på tallerkenen med herlig og kjernesunt grønnkål som hadde tyggemotstand og spenst , med følge av en Paul Prieur & Fils Sancerre som er så klassisk Sancerre som en vin bare kan bli . 
Den byr på dette mineralske sparket av flint som er så frigjørende midt i den harmoniske , Loire-ske , honningblomsterengen . 
Et nydelig vinvalg som også var et frampek til neste rett : 
Et høydepunkt med kalv og foie gras med morkler . 
Jeg kan knapt huske at jeg har satt tennene i noe bedre . 
Her faller alle brikkene på plass i en helhet og harmoni som savner sidestykke . 
Så smelles det også til med en rød Sancerre fra Paul Prieur & Fils i glasset som har akkurat nok syre til å hamle opp med foie gras-innslaget i retten og samtidig nok kirsebæraktig fylde til å stå oppreist ved kalven . 
Intet mindre enn en genial kombinasjon av mat og drikke . 
Måltidet ble avsluttet med først Bo Jensens herlig , kremaktige chevre fra Aurenes på Høg-Jæren og deretter en oppfriskende dessert med myntemarengs og after eight-is . 
Etter at Aftenbladet ga Mondo terningkast seks i fjor , har vi fått noen få tilbakemeldinger om at stedet ikke levde opp til karakteren vi ga . 
Kritikken vi fikk kom i en periode på senhøsten og handlet både om mat og service . 
Det er bare å konstatere at om det er riktig at Mondo hadde en downperiode , er restauranten tilbake for fullt nå . 
Mondo er esperanto og betyr verden . 
Vi takker Christian André Pettersen for opplevelsen , og konstatere at he ’ s got the whole world in his hands . 
Opptur hos Sørensens 
Rå hval , snerk og ugress . 
Sammen med noen utsøkte vinkombinasjoner blir dette til en av de beste restaurantopplevelsene Stavanger har å by på . 
Noen ganger , er det enkle ganske komplisert . 
Kjøkkensjef Filip August Bendi på N.B. Sørensens Dampskibsexpedition Annen Etage byr på en meny som er ujålete , nordisk og jordnær - men som likevel er avansert . 
Med fartstid fra danske Noma , en av verdens beste restauranter , har han fått med seg at utsøkte lekkerbiskener kan vokse i fjæresteinene , eller som ugress i hagen . 
Det er ikke sikkert det er tilsiktet , men det hviler tung inspirasjon fra mesterkokken René Redzepi over Bendis kreasjoner . 
Noen ganger , kan det kompliserte være ganske enkelt . 
N.B. 
Sørensen Annen Etage frister med en firerettersmeny som egentlig består av åtte retter . 
Man kan velge å nøye seg med tre retter , eller gjøre som oss og utvide til fem med en porsjon ost . 
Uansett hvilken løsning man lander på , vil det resultere i en av de beste restaurantopplevelsene Stavanger har å by på akkurat nå . 
Politisk ukorrekt gastronomi 
Vi ble vist til bordet med utsikt mot Vågen av stedets blide og dyktige hovmester som ikke lenge etter begynte å trylle fram den ene godbiten etter den andre fra kjøkkenet bakerst i lokalet , der Filip August Bendi regjerer og kreerer sammen med sin stab . 
Noen av rettene er blant kjøkkensjefens signaturer og er kjent fra før , mens andre kreasjoner er nye og spennende . 
Første rett i vår kulinariske reise på den gamle dampskipsekspedisjonen er to halve , lettsyltede agurker med strandarve , pisket krem med zest , rødvinseddik og friske urter . 
Det har aldri slått meg at strandarven , denne unnselige veksten som vokser i tuer på svabergene skulle være spiselig , men det er den , og det Bendi gjør i løpet av en kveld , er i grunnen å lære oss og ligge på bakken for å smake litt på det som spirer og gror . 
Bendi gjør oss nysgjerrige igjen . 
Akkurat som da vi var barn . 
Etter en runde herlige , smørmarinerte pinnebrød med brent smør og olje , kom kveldens primører på bordet : 
En bolle med ugress . 
En bolle med smaksrike , unge spirer fra hagen , overstrødd med pulverisert Fønix , denne voldsomme osten fra Stavanger Ysteri inne på Storhaug og som gir bollen med primører vesentlig dybde og karakter . 
Hva serverer man til ugress ? 
På N.B. 
Sørensen Annen Etage fisker de fram en flaske moselvin fra Willi Schaefer . 
En mineralsk riesling , men med nok restsødme til å stå oppreist i møte med det kraftige og salte ostepulveret og som samtidig har nok frisk syre til å underbygge de sarte , grønne vekstene . 
Den er relativt lukket på nesen , men har en subtil sødme som treffer ganen tidlig , før et vell av grønne epler danner en solid , syrlig ettersmak . 
Dette er rett og slett prima til primørene . 
Den neste vinen er en øl . 
En Bolt IPA fra E.C. Dahls i Trondheim . 
Til å være industriøl , er dette helt i norgestoppen . 
Brygget med Amarillo-humle , Brooklyn-gjær og med flott kobberfarge fra Carared-malt utgjør dette en kraftig amerikansk pale ale etter California-skolen . 
En god øl til ost eller krydret mat fra Asia , eller rett og slett til et stykke rått hvalkjøtt . 
Filip August Bendi , den politisk ukorrekte galningen , serverer røkt vågehval . 
Det er dristig . 
Mange er imot hvalfangst . 
Til gjengjeld er det riktig å servere i den nordiske settingen N.B. 
Sørensen Annen Etage inviterer til . 
Her kommer hvalkjøttet som tartar med pepperrotkrem , løyrom og tørket melkeskinn - eller snerk - som det gjerne kalles . 
Hvalen har kraftig , rødt kjøtt som balanseres nydelig mot den friske pepperrotkremen . 
Vi må bruke mer pepperrot ! 
Pepperrot er knallgodt . 
Løyromens oppgave er først og fremst å løfte retten teksturmessig , men den minner oss også om at dette er sjømat , skjønt lagesildeggene nødvendigvis kommer fra vassdrag i innlandet , mens vågehvalen har herjet på de store havdypene . 
Snerken smakte forresten ingenting , men den var antakelig ment som småfrekk , om enn spiselig garnityr . 
Harmoni og kontraster 
Med hval i magen skulle vi legge kjøttet bak oss , men forbli på skummende bølger . 
Neste rett er en veldig velsmakende skalldyrsuppe med akkar . 
Denne blekkspruten som holder til i farvannene våre , er en utmerket råvare som vi i likhet med pepperrot tyr til for sjelden . 
Her måtte den imidlertid nøye seg med å spille annenfiolin bak den smaksintense suppen . 
Her må det være karamelliserte skalldyrskall og kraft fra skjell . 
Kokt inn til bare smaken er igjen . 
Med et glass Chassagne Montrachet som følge , får vi en harmoni av en annen verden . 
En bredt sammensatt smaksrikdom av hav og hei , så fruktig og mineralsk at tårene nesten spretter . 
Kan man i det hele tatt få noe bedre , enn en kraftig skalldyrsuppe og et glass tørr , hvit burgunder ? 
Nå kommer en sellerirotpasta med myse og kongekrabbesalat . 
Her roer kjøkkenet smakssansene ned et hakk , etter de heftige rundene med hval og skalldyrsuppe . 
Mysen er sausen her , rundt den aromatiske roten og ligger som et speil under et stykke kongekrabbe og er skummet opp med grønne dammer av urteolje . 
Igjen en smaksrik og harmonisk rett . 
Denne med følge av et glass syrefrisk 2013 chablis fra La Chablisienne , vi reiser altså nordover i Burgund , med en mineralsk nese som minner om lukten av kalkrik jord etter en kraftig regnbyge om sommeren og som er feit og munnfyldig med et streif av gule frukter . 
Kraftig nok , altså , til ikke å få juling av selleriroten , men myk nok til å kile den milde krabben forsiktig . 
Menyens hovedrett er breiflabb med potetkrem , chips og grillet purre . 
Igjen en harmonisk rett med varierende teksturer som skaper dybde og kontraster . 
Perfekt stekt fisk av den typen som faktisk tåler røff varmebehandling . 
Nydelig , myk potetkrem , sprø chips og sødmefull , grillet purre med et forsiktig hint av løk . 
Det hele overrislet med pulverisert nori . 
Fisken kom sammen med et glass fyldig og nøtteaktig chardonnay med et hint av pære , fra Patz & Hall på Sonoma-kysten i California . 
Enda et perfekt , om enn litt overraskende , følge til breiflabben . 
Ricotta og gulbete med hylleblomst , lakrismarengs og honningflarn satte et søtt punktum sammen med et glass Moscato d ’ asti fra Sarocco som er en relativt enkel og floral no-nonsense moscato med sukkertøy i ganen og en frisk utgang som står godt til søte desserter . 
Italierne serverer denne vinen til Tiramisu , men her er det bete i desserten . 
Galskapen fortsetter , og den smaker utmerket . 
Jeg kan faktisk ikke forestille meg hvordan denne desserten hadde vært uten det milde glimtet av jord fra gulbeten . 
Vi avsluttet taffelet med et fat lokale oster - Fønix og Pan fra Stavanger Ysteri og Jærosten fra Voll Ysteri - helt suverene oster fra dyktige , lokale leverandører . 
Vi er heldige som bor midt i matfatet her , og skulle du være i tvil over hva du ville hatt til middag , kan du alltids ta en titt i bakhagen og smake litt på det grønne som spirer . 
Nedtur i Okka by Det er mye klassisk og ærverdig over Grand Hotell i Egersund . 
Men kjøkkenet har en vei å gå før hotellets spisesal er en reise verd . 
Stavanger er bare en time unna med bil og tog , men Okka by har unektelig noe mer sørlandspreg , med en av landets aller største fiskerihavner , en gjestfri og hyggelig befolkning og et fotballag som nettopp ble Vikings banemenn i cupen . 
I desember forvandles Egersund til Julebyen og i månedsskiftet september / oktober inntas byteltet av den årlige Oktoberfesten , med store ølseidler og verter og vertinner i tyske lederhosen . 
Så hva har Egersund å by på rent matmessig de øvrige månedene av året ? 
Svaret er dessverre skuffende . 
En kveld i Grand Hotells spisesal ble en nedtur , som ikke frister til en snarlig gjentakelse . 
For selv om intensjonene er gode , står ikke utførelsen i stil . 
Det som i utgangspunktet er gode råvarer , blir ikke behandlet som de fortjener . 
Beske reker Grand Restaurant lokker med medlemskap i kjeden 
De historiske hotell og spisesteder , nettverket « Smak av kysten » og selve hotellbygningen er imponerende nok , med sine spir i drage- og sveitserstil – og en historie tilbake til 1897 . 
Derfor er det synd at maten som serveres har et for stort forbedringspotensial . 
Selve menykartet er ikke veldig innholdsrikt , med tre forretter ( 65–155 ) , fire hovedretter ( 168–295 ) og fire desserter ( 35–115 ) . 
Men heller få , men gode retter , enn kjempemenyene med over 100 retter , som du ofte får på de norsk-asiatiske og pregløse spisestedene . 
Vi ble hyggelig mottatt , plassert ved et vindusbord i hotellets restaurant og fikk også et glass Chablis relativt raskt . 
Fra forrettene falt vi ned på hvert vårt alternativ . 
Ledsageren ønsket seg husets skalldyrsalt ( 155 , - ) , mens undertegnede ønsket å prøve fisk- og skalldyrsuppen ( 125 , - ) . Hertil valgte vi å fortsette med hvitvinen som kostet 120 kroner per glass ( Chablis St. Martin Laroche 2014 ) . 
Fiskesuppen var av den kremete utgaven , og kom med reker og blåskjell og en litt for tykk konsistens på suppa . 
Temperaturmessig var den helt grei . 
Så var ledsagerens reker i skalldyrsalaten håndpillede , heldigvis , men dessverre ikke glinsende og dagsferske . 
De bar preg av å ha ligget noen dager og hadde blitt litt for beske i smaken . 
Det medfølgende kamskjellet manglet også smak , mens dressingen ble i overkant sur for ledsagerens smak . 
Hun lot den da også hvile . 
Druknet fisk 
Fra hovedmenyen kan man velge mellom lam fra Hallingskarvet , indrefilet av okse fra Dalane , en kalveburger og dagens fangst fra fiskerianlegget på Fonn . 
Og med tanke på at vi satt i en stor fiskerihavn og fikk forsikringer om at fisken var dagsfersk , ble det begges valg . 
Kveldens utvalg var kokt torsk , med gulrøtter , brokkoli , blomkål , salat , poteter , en sitronbåt og en spinatsaus . 
Allerede da tallerkenen ble plassert på bordet , møttes våre bekymrede blikk . 
Her var da vitterlig ALT for mye mat , og bare et lite hjørne av torsken synlig under all spinatsausen . 
Og inntrykket ble forsterket da vi startet måltidet . 
Blomkål , brokkoli og gulrøtter var nesten blitt mos , altfor myke , her skulle koketiden vært kuttet betraktelig . 
Torsken flaket og hadde en pen hvitfarge , men også den hadde trukket for lenge , i vann med for lite salt . 
Og salaten med paprikabiter og rødløk var dekket av en for stor klatt med seterrømme . 
Tør vi foreslå : 
Kutt ut stæsjet , la torsken spille hovedrollen , servert med nypoteter , gulrøtter og smør eller Sandefjord-smør . 
Og reduser koketiden . 
Da får fisken den hedersplassen den fortjener på tallerkenen . 
Her druknet den i tilbehør , mange unødvendige grønnsaker og for mye saus . 
Til fisken plukket vi en rød Masi Valpolicella classico 2014 , en fin og ikke for tung ledsager til torsk . 
Den var priset til 448 kroner , en drøy tregang i forhold til utsalgsprisen på Polet og ble servert tre-fire grader for varm . 
Fra dessertkartet tok vi hver vår karamellpudding ( 85 kroner ) , som kom med en kremfløteklatt , karamellsaus og friske bær . 
Puddingen var grei nok , kremen hadde den litt for harde konsistensen den får når den kommer fra trykkflaske , mens bringebæret var friskt og godt . 
Totalen for kvelden endte på like i overkant av 1500 kroner . 
Målt ut fra matens kvalitet fikk vi ikke valuta for pengene , men samtidig skal det ikke så mye til for å løfte kvaliteten . 
Råvarene er i utgangspunktet fornuftige nok , men skalldyrene må være ferskere og fisken behandles bedre . 
Da kan Grand klatre til en standard både fastboende og besøkende fortjener i et ærverdig hotell . 
Et lystig måltid Ristorante Allegro lener seg behagelig til Valbergets solside , selve Det Stavangerske Grunnfjellet , men befinner seg på trygg grunn i italienske gourmettradisjoner . 
Det italienske kjøkken er først og fremst en scene der råvarene får spille hovedrollen . 
Alt handler om produktkvaliteten , både når det kommer på tallerkenen - og i glasset . 
Det er derfor utilgivelig av Allegro å rulle fram en kanon i første akt , for deretter aldri å fyre den av . 
Menyen lover mer enn kjøkkenet leverer , men vinvalgene er veldig gode , servicen på topp og miljøet henførende . 
Herlig atmosfære 
Når man kommer inn dørene på Allegro , er det som å stige inn i en restaurant i Italia : 
Det er rød– og hvitrutede duker på bordene , levende lys , hjertevarme og en herlig atmosfære . 
Vi fikk knapt satt oss ned før vi fikk tilbud om et glass som kunne akkompagnere våre menystudier og ble deretter fulgt høflig og vennlig opp gjennom hele måltidet uten at servicen ble påtrengende eller belærende . 
Det er trygt og riktig å gå for Allegros femrettersmeny . 
Den framstår nærmest som en reise gjennom italiensk matkultur og bygges opp av gode vinvalg fra stedets hovmester , men hvorfor tar Allegro 699 kroner for eventyret ? 
Den matglade gjest kan legge 51 kroner ekstra på bordet – på andre siden av Vågen – og meske seg med femretteren på Tango . 
Prisnivået varsler at Allegro vil spille i en høyere divisjon , den fornemste vi har på våre kanter faktisk , uten at kjøkkenet og råvarene helt har nivået inne . 
Forventning og opplevelse 
Første rett på bordet var en herlig caprese–salat , altså mozzarella og tomater med basilikum og en frisk vinaigrette . 
Med deilig brød og mykt urtesmør til var standarden satt for en real , italiensk fest som ble kvikt fulgt opp av stedets tomatiserte fiskesuppe , en suppe jeg fant i overkant tomatisert og der fisk , skjell og skalldyr måtte nøye seg med å spille statistens rolle . 
Tredje rett i kveldens kvintett var en safranrisotto med breiflabb som ikke smakte særlig av safran – og her er vi ved denne kritikkens kjerne – når det står safran på menyen , forventer jeg at det faktisk smaker safran . 
For øvrig var risottoen nydelig og breiflabben perfekt varmebehandlet . 
Hadde den bare vært omtalt som breiflabb–risotto og kelneren hadde servert den med løfte om `` et hint av safran " '' " , ville forventningene ligget på et rimeligere nivå i forhold til opplevelsen . 
De tre første rettene hadde følge av feit og fruktig Gavi di Gavi – en hundre prosent cortese–hvitvin fra Piemonte som viste seg å være et svært kompetent valg av stedets hovmester , fordi kombinasjonen av smaksintens , solmoden drue med melon og gule frukter på nesen som går ut med mye syre bakerst i ganen , hamlet glimrende opp med menyens tomat–tunge innledning . 
Pris og produkt 
Kveldens hovedrett var indrefilet med bakte småpoteter , bakt paprika og grønn zucchini , servert med en himmelsk demi glace–basert sjysaus som har stått lenge – flere dager antakelig – og hygget seg på varmen . 
Indrefileten var stekt omhyggelig etter våre ønsker og framstod som perfekt . 
Til dette anbefalte vår oppmerksomme vert en makedonsk rødvin – Kamnik Winemakers Selection – som er myk og rund , men kraftig og fyldig nok til å stå oppreist i møte med den nystekte oksen . 
En god vin fra et vinland hvis eksistens jeg knapt har tenkt over . 
Balkan har mye godt å by på ! 
Til dessert bød ristoranten ved Valbergets fot på en helt grei sjokoladefondant . 
En trygg og god dessert som ikke er egnet til å blåse bakoversveis på spisegjestene . 
Ristorante Allegro er i toppsjiktet blant byens italienske restauranter , men det forsvarer ikke at prisene ligger på nesten samme nivå som Tango og N.B. 
Sørensen Annen Etage . 
Hurra for høsten SPISE UTE : 
Et strålende panorama over Byfjorden og Ryfylke gir de beste utsikter til et måltid på Bølgen & Moi . 
Restauranten på Oljemuseet har en helt fantastisk beliggenhet , men da vi var innom og testet stedets fem-retters meny med vinpakke , kom vi etterhvert til å glemme hele utsikten . 
En kveld på Kjeringholmen byr på svært gode smaksopplevelser , flotte presentasjoner , god service og spennende viner - men utfordrer ikke gjesten til å gå inn i ukjente rom - Bølgen & Moi er derfor et trygt valg for et helaftens taffel . 
Restauranten byr både på en fast meny man velger 3 , 4 , 5 eller 6 retter fra . 
Det finnes også en a la carte-meny med klassikere som Trond Mois fiskesuppe , Entrecote og Pizza . 
Vi gikk for hver vår femretter der vi varierte på rettene . 
Krabbe Første rett var en svært velbalansert krabbesalat med chili-majones , skalldyr-majones , papayakrem og misosaus med vannmelon og wasabi . 
Her er det mange forskjellige smaker opp mot hverandre og utfordringen blir å oppnå balanse mellom chili-majones og wasabi på den ene siden og det herlige , forsiktige krabbekjøttet på den andre siden , det hele med fett tilskudd av majones og frisk melon og papaya . 
Det greide kjøkkenet fint , men det er ikke enkelt å velge vin til en slik rett . 
Kanskje ville en øl som frisk IPA eller annen pale ale vært å foretrekke ? 
Vi fikk hvert vårt glass Georg Breuer Sauvage Riesling som er tørr og lett med mye syre . 
Det er riktig å gå for syre mot den majonesrike retten , men her hadde ikke rieslingen annet enn nettopp syren å varte opp med . 
Vinen forsvant litt . 
Den greide ikke å stå opp mot retten og være dens likemann . 
Forøvrig sto kveldens vinvalg godt til rettene som ble servert . 
Consommé 
Etter krabben krøp vi til suppen , en nydelig , klar consommé av sopp og løk med pannestekt sjøkreps , syltet sopp og pulver av knust sopp . 
De sistnevnte elementene løftet suppen kraftig smaksmessig , men gjorde samtidig av sjøkrepsen bokstavelig talt druknet . 
Den fikk i hvert fall ikke spille hovedrollen , slik den gjerne var tiltenkt . 
Uansett var krepsen perfekt varmebehandlet og consomméen var som nevnt helt perfekt den også . 
Ørret Kveldens fiskerett var ørret fra Hardanger med brent sellerirotkrem , grillet småløk og vinaigrette med kapers og oliven . 
En middelhavstilnærming til norsk fjellfisk som var med og understreke den rene ørretsmaken og som samtidig tilførte fylde , uten at det ble overveldende . 
Igjen en velbalansert og fint presentert rett . 
Før kjøttretten fikk vi renset ganen med litt frisk sorbet . 
Denne ble servert i et lite metallkar , noe den også hadde tatt smak av . 
Ikke så heldig . 
Hjort Nå kom det hjortefilet på bordet . 
Viltkjøtt hører høsten til og kommer med flere fallgruber . 
Først og fremst må det ikke varmebehandles for røft , da ender det opp med å smake lever . 
For det andre må det varmebehandles nok til at det blir mørt og behagelig å spise . 
Bølgen & Mois ytrefilet av hjort med brokkolipuré , grønnkålchips og einebærsaus , servert med småpoteter og sesongens grønnsaker var helt perfekt . 
Rød til rosa i kjøttet , så mør som mulig og med flott , kortreist tilbehør som løftet hjorten og understreket sesongen . 
Til hjorten fikk vi Esterházy Blaufränkisch Merlot Cabernet Sauvignon : 
Et overraskende , østerriksk vinvalg som virkelig fungerte godt til viltretten . 
Med et hav av dyprød frukt i munnen , var det som å bli overfalt av et morelltre . 
Rik og spenstig på nesen med et hint av anis . 
Fyldig , nesten voldsom i munnen med velintegrerte tanniner og en lang , fruktig utgang . 
Herlig ! 
Eple Jeg gikk for stedets osteanretning til dessert , mens medspisersken valgte bakt eple med smuldret crumble , vaniljekrem og kanelis - en dessert som virkelig understreket sesongtilhørigheten og som bød på sammensatte smaker og teksturer med herlig krunsj , friskhet og søt , krydret dybde . 
Ost Ostefatet bød på Fønix fra Stavanger Ysteri - en lokal favoritt som i motsetning til Viking ser ut til å holde seg i Eliteserien - samt velmodnet Taleggio og Morbier . 
Ostene ble servert til et glass ch . 
Tariquet Les Dernières Grives som er en søt skjønnas som har en delikat , floral nese og et trillebårlass gule frukter med nok syre til at sødmen balanseres harmonisk ut . 
Et glimrende vinvalg til osten . 
Bølgen & Moi byr på en klassisk , balansert og harmonisk høstmeny med gode vinvalg til . 
Restauranten er moderne , luftig åpen og med fantastisk utsikt . 
Oppdekningen er den beste . 
Servicen ytterst profesjonell og beliggenheten er fantastisk . 
Prismessig plasserer Bølgen & Moi seg høyt . 
Vi måtte ut med rundt 1500 kroner per person , og da hadde vi allerede takket nei til kaffen . 
God mat , treg service 
Liker du deg i et myldrende og hektisk bymiljø , med god mat , er Dejavu fortsatt et godt valg . 
Men servicenivået bør oppjusteres . 
Det er 15 år siden siden Magasin Blaa åpnet dørene i Stavanger , og delikatessebutikken / kafeen har vært med siden starten . 
For to år siden ble Dejavu omgjort til den japanske restauranten Kita fem kvelder i uka , men dette konseptet kastet inn håndkleet etter relativt kort tid . 
Sånn sett kan man si at Dejavu er tilbake til røttene , slik det hele startet . 
I kjøpesenter Kafeen / restauranten ligger like innenfor hovedinngangen , med bord både ut mot Verksgata og sjøfronten / parkeringhuset på Jorenholmen . 
Det er trangt , og siden dette også er et populært møtested for småbarnsmødre , kan det til tider være utfordrende å buksere seg mellom barnevogner og stoler fra kassen til bordene . 
Støynivået kan periodevis være høyt , men det pulserende bylivet får du med deg til fulle . 
Og Dejavu er så populært at det kan være vanskelig å finne bord i de mest hektiske timene av dagen . 
Kafeen åpner og lukker med kjøpesenteret , altså fra 10.00 til 20.00 , og byr på ulike og delikate sandwicher , ( 179 - 199 kroner ) , salater ( 199 ) og ni faste varmretter , som tapas ( 239 kroner ) , burger ( 249 ) , kylling ( 229 ) og bacalao ( 235 ) . 
I tillegg kommer dagens anbefalinger , som regel tre middagsretter og en dessert . 
Og ikke minst en innbydende delikatessedisk med fristelser til å ta med hjem . 
Utsikt til kokkene 
Vi ankom en travel ettermiddag , og det åpnet seg et ledig vindusbord vis a vis parkeringshuset . 
Brød og smør kom straks på bordet , mens vi studerte menykartet . 
Vi falt ned på hver vår rett fra dagens anbefalinger . 
Ledsageren ønsket seg dagens kjøtt ( fra slakter Idsøe ) , som denne dagen var ytrefilet av okse , mens jeg gikk for fisken , pannestekt torsk . 
Hertil supplerte vi med et glass av husets rødvin , en spansk rioja ( El Coto ) , dagens dessert , creme brulee og to nytraktede kaffe . 
Du bestiller og betaler ved kassen , der du også oppgir bordnummeret . 
Da gjorde vi også oppmerksom på at vi skulle avslutte måltidet med dessert . 
’ Bestikk , servietter , vann , is og glass henter man selv fra et eget anretningsbord , og det aller fleste bord har utsikt til kjøkkenavdelingen , hvor kokkene jobbet på høygir for å tilfredsstille en praktisk talt full restaurant . 
Velsmakende Likevel så det ut til at de taklet arbeidspresset - maten ble levert innen akseptabel tid av en av servitørene , som også betjente kassen . 
Medspiserens kjøtt var flott behandlet , hadde det rosa skjæret i seg , og kom med aspargesbønner , en liten rødløk , sopp , bearnaisesaus og en egen skål med pommes frites . 
Hun nikket også anerkjennende til smaken . 
Dette var mørt og saftig , det samme var tilbehøret , inkludert sprøstekte pommes frites . 
Torsken på min tallerken spilte hovedrollen i anretningen , hvit og delikat , med en dillkvast på toppen . 
Tilbehøret var gulrotbiter , potetpuré , rødløk og en frisk sitronsaus . 
Grønnsakene var også perfekte , verken for harde eller overkokt . 
Og smaken på fisken var som synet , virkelig bra . 
Torsken flaket og det var ikke nødvendig å supplere med verken salt eller pepper . 
Kokkene hadde levert en velsmakende hovedrett for oss begge . 
Lang ventetid 
Så ble det verre . 
Det plinget stadig fra kokkenes klokke , som indikerer at rettene på kjøkkenet er klare til servering . 
Men i den hektiske atomsfæren så det ut til at det var glemt at vi skulle avrunde med dessert . 
Det varte og rakk , de tomme middagstallerkene på bordet så heller ikke ut til å sende noe signal til servitørene . 
Etter en halvtimes venting måtte vi tilkalle hjelp , og framvise kvittering for at vi vitterlig hadde bestilt og betalt for dessert og kaffe . 
Det ble registrert , uten at servitøren fant det bryet verd å ta med de tomme tallerkene da han forlot bordet . 
Nye ti minutter gikk før vi fikk hver vår creme brulee og to nytraktede kopper med svart kaffe . 
Først da ble middagstallerkene fjernet . 
Men det skal sies , også desserten en velsmakende opplevelse , en vellykket creme brulee med vanilje og friske bringebær på toppen . 
Nylaget kaffe smakte også deilig etter tålmodighetsprøven . 
Matmessig holder Dejavu så absolutt bra klasse , kortreiste råvarer , fortreffelig preparert av dyktige kokker . 
Prismessig kan det også forsvares , vi endte på tusenlappen totalt , for to hovedretter ( fisk 249 , kjøtt 259 kroner ) , vin , dessert og kaffe . 
Men servicenivået innfrir ikke . 
Servitørene hadde det for hektisk , ikke minst fordi en av dem både fungerte som både tjener og kassebetjening . 
For i tillegg til spisegjestene , skal også kundene som vil ha take-away ha hjelp . 
Kanskje kan det være lurt å bestille middag og dessert i en togang . 
Da blir oppmerksomheten større for hver bestilling . 
Men det burde ikke vært nødvendig , all den tid vi tydelig understreket at vi skulle ha en toretter ved bestilling og betaling . 
Anda er tilbake - med litt å gå på Livlig , uformelt og hyggelig . 
Midt i travle 
Østervåg har Inge Anda igjen tatt fram kokkeuniformen for å dele sine matkunnskaper med folket . 
Det er gått 16 år siden Villa Inge ved Breiavatnet kastet inn håndkleet . 
Siden da har Inge Anda tatt privatoppdrag og holdt hyppige matkurs . 
Men nå er han tilbake på restaurantkjøkkenet , i en av Stavangers mest befolkede gågater . 
Fra åtte om morgenen til seks på kveldstid ( ikke søndag ) holdes dørene til Sjå Inge åpne , i det som best kan karakteriseres som en kafé / bistro . 
Her får du både en kaffekopp , lekre kaker og noen middagsalternativer - kreert på det åpne kjøkkenet bak disken . 
Populært Sjå Inge åpnet i mai , og har i sommer vært spesielt populært blant de mange tusen cruisegjestene som har besøkt Stavanger . 
Men lokalbefolkningen har tydeligvis også latt seg lokke til lokalene som tidligere huset Le Café Francais . 
Som et spisested som i hovedsak frekventeres på dagtid , er ikke vinkartet det Anda har lagt mest vekt på , men du finner tre hvite ( 450 - 490 kroner ) og seks røde viner ( 410- 495 ) , samt fire musserende helflasker ( 395 - 695 ) og to dessertviner på glass ( 75-85 ) . 
Hertil fem ulike ølsorter fra Lervig ( 79-99 ) . 
Det myldret da vi ankom en regnvåt ettermiddag , men vi var heldige og fikk overta et fint vindusbord i hjørnet . 
Her lå meny- og drikkekartet på bordet , mens bestilling og betaling foretas i kassen . 
Litt kø var det jo , men ordren ble mottatt og maten kom ganske raskt til bordet . 
Prima kveite 
Vi valgte å starte med hver vår suppe ( 159 kroner ) , ledsageren tok fiskevarianten , men jeg valgte blomkålsuppen . 
Sistnevnte var varm og delikat , utstyrt med rikelig med blomkål , krutonger og bacon , og var god på smak . 
Fiskesuppen hadde innslag av laks , torsk , de samme krutongene , blomkål , reker og krydret med karri . 
Rekene var ikke håndpillede , og spannvarianten gir sjelden den store opplevelsen . 
Karrismaken var også veldig framtredende i suppen . 
Vi gikk videre med dagens fiskerett ( 210 kroner ) , kveite med asparges , søtpotetpuré , tomat , sjampinjong , toppet med valnøtter og en ingefærsaus og hertil hvert vår glass riesling ( 99 kroner ) . 
Og her hadde vi begge gode grunner til å være fornøyde . 
Den pannestekte kveiten flaket fint og smakte fortreffelig , tilbehøret sto også godt til kveiten . 
Fisken ble fremhevet i anrettelsen og porsjonen var heller ikke for mektig . 
Fint punktum 
Det gjorde at vi også hadde plass til et søtt punktum , og da fristet kokkens søte anbefaling ( 75 kroner ) , som var panna cotta . 
Den kom med sorbet ( jordbær ) , og ananas , melon , jordbærbiter og blåbær . 
Desserten var en fryd for både øyet og ganen , friske smaker og deilige fargekombinasjoner . 
Den avsluttende kaffekoppen ble skjenket fra termos , og blir aldri helt som den helt nylagede . 
Totalt kostet besøket oss 1150 kroner , bra valuta for god og smaksrik mat . 
Så kan vi også konstatere at Inge Anda fortsatt har noen knepp å gå på . 
Det er jo betryggende . 
Saken er biff 
Er Big Horn Steakhouse enda en sjelløs restaurantkjede der hver enkelt restaurant er til forveksling lik den andre , eller greier Big Horn Steakhouse på Vågen i Sandnes og stå fram med hornene hevet ? 
Big Horn Steakhouse ligger brutalpittoresk plassert akkurat der alle vindene på Gandsfjorden klasker sammen til et vondt knyttneveslag . 
La meg skrive det slik : 
Det var godt å komme innenfor døra , en hustrig høstdag med så tett yr i luften at det ville vært enklere å puste med gjeller , enn med lunger . 
Da slo det meg at dette stedet ikke byr seg fram som en sjelløs kjederestaurant . 
Lokalene er kjempefine . 
Kanskje litt store . 
Men kjempefine . 
Etter en dineraktig avdeling nær kjøkken og bar , kommer vi inn i et høyloftet rom med et mektig , utstoppet longhornkveg-hode høyt oppe på veggen , og med trapper opp til enda en etasje , en hems så å si . 
Visst var det godt å komme inn , men var det egentlig godt å være inne ? 
Til tross for de flotte lokalene , viste det seg at bordet vår hyggelige servitør henviste oss til , var klissete og ikke så rent som vi skulle ønske , men snart kom en Bombay-Gin Tonic til ledsagersken og en Bondewit fra Jåttå Gardsbryggeri på bordet som flytende akkompagnement til gjennomlesningen av menyen - en meny som kretser rundt biff - men som også byr på både fugl og fisk . 
Biff Så kan man hate eller elske konseptet med å krysse av på en liste , hva man skal ha . 
Jeg synes det er noe fjas , og det fratar oss mulighetene til å prate litt med servitøren om hvordan vi vil ha kjøttet . 
Her må man velge rå , medium eller godt stekt . 
Jeg ville ha min entrecote medium til rå og prøvde meg med å krysse av mellom de to boksene , noe som skulle vise seg å gå meget bra . 
Frekkheten lenge leve ! 
Til forrett gikk jeg for stekte reker med chili og mangosalat , en rett som fort kan ødelegges av en kokk som ikke har dagen . 
På den andre siden av bordet ble det krysset av for laksetartar - en rett som hviler tungt på råverenes kvalitet . 
Hvordan skulle dette gå , ville kjøkkenet gå i fella ? 
Uten å ense det tette regnet på utsiden av den gamle industribygningen , vasset kjøkkenet tørrskodd gjennom forrettene . 
Laksetartaren besto av fisk fra Frøya , rørt med sennespsmajones . 
Jeg ville nok foretrukket at tartaren besto av en blanding av røykt laks og rå laks - ikke bare rå laks som her - noe som ville gitt retten større dybde i smaksbildet , men laksetartaren på Big Horn Steakhouse , Sandnes , smakte godt , hadde fin konsistens og kom med sprø brødkrumme som tilførte noe spenst . 
Rekene mine var forsiktig varmebehandlet uten tegn til å skulle bli seige . 
Mangosalaten med chili sto veldig godt til de linne skalldyrene og understreket råvarens sødme , samtidig som syre og friskhet ble tilført . 
Velkomponert ! 
Biff Til hovedrett gikk vi for henholdsvis entrecote og ytrefilet . 
Begge kjøttstykkene var perfekt varmebehandlet i forhold til bestillingen og min entrecote på beinet var rett og slett utmerket . 
Ledsagerskens pommes frites var helt greie , verken mer eller mindre , mens mine Big Horn-poteter som er en slags chips framsto som litt soggy og relativt udelikate . 
Til gjengjeld må jeg få lov til å skryte av stedets bearnaise : 
Så silkemyk og fluffy og fin at jeg fikk lyst til å ta den med hjem og kose med den . 
Her treffer kjøkkenet planken . 
Sammen med hovedrettene kom en Robert Mondavi Woodbridge Cabernet Sauvignon som med sin fruktighet og alkoholfylde , men innenfor rammene av tørre tanniner , utfylte kombinasjonen av bearnaise og storfe på en fin måte . 
En balansert og bra biffvin fra California , dette . 
Dessertvalgene våre falt på henholdsvis eplekake og peanøttkake . 
Eplekaken var tørr og pregløs , mens den totalamerikanske kaloribomben av en peanøttkake satt som et skudd og traff midtskips . 
Nå var det bare å vifte med det hvite flagget og be om nåde . 
Servicen på Big Horn Steakhouse i Sandnes er utmerket , og kjøkkenet står fram med kompetent og god matlaging . 
Prisen for to tre-rettere og vin til maten kom på 1880 kroner . 
En restaurant som denne er alltid et trygt valg for biffelskeren , men direkte spennende blir det ikke . 
Ut mot havet Familieutflukt , softis og pommes frites var lenge synonymt med Ølbergkiosken . 
Etter brannen i 2014 framstår stedet som fullverdig restaurant og konferansesenter . 
Du får fortsatt både softis og ølbergfranske ( pommes frites ) i Ølberg havn , men kiosken er bare en integrert del av 30-millionersprosjektet Strandhuset Ølberg . 
Det inneholder to etasjer med konferansesenter , bar , restaurant og endatil en vinkjeller med spisemuligheter for private selskap . 
Opp av asken skjøt Strandhuset fram i 2015 , i brannruinene av den gamle iskiosken fra etterkrigstiden . 
Nå frekventeres det av bedrifter på kurs , som selskapslokale , et sted for turfolket og som et treffpunkt i lokalmiljøet . 
Kortreist mat Eierne , Berit Underhaug Waage og Christian Waage ( Lura Turistheim ) har satset ekstra på maten ved å ansette Andreas Myhrvold , med erfaring fra Kokkelandslaget , som ansvarlig på kjøkkenet . 
Han fronter kortreiste råvarer fra både land og vann . 
Menykartet er ikke veldig omfattende , men bedre med få og gode retter , enn mangfold . 
Og vil du ha stort utvalg , byr Strandhuset på søndagsbuffet med tallrike kalde og varme retter . 
Havet forsvant i mørket 
Vi ankom havnen på Ølberg en hustrig og vindfull oktoberkveld , der en konferanse var i ferd med å gå til middagsbordet i et tilstøtende serveringsrom . 
I valget mellom et bord i baren , som for øvrig inneholder en stilig kullgrill , og spiselokalet , falt valget på det siste . 
Normalt er jærhavet en synlig nabo fra vinduene , men denne kvelden ble det helt borte i kveldsmørket . 
Spiserommet er holdt i duse farger , som preger naturen utenfor , men mangler litt særpreg . 
Det framstår nokså sterilt , litt kaldt , og med sine skyvedører ligner det mer på konferanselokale enn rendyrket restaurant . 
Lunken suppe – Kanskje må dere påregne litt ventetid på grunn av gjestene i naborommet , - advarte servitøren . 
Det skulle dog vise seg å være en unødvendig påminnelse . 
Maten og drikke kom til bordet i greit og behagelig tempo . 
Vi ble enige om å starte med en fiskesuppe i høstmørket , i den minste utgaven . 
Suppen kommer i både stor og mindre porsjon , priset til henholdsvis 190 og 130 kroner . 
Suppen var lett kremet , med innslag av olivenolje og fisk som laks , steinbit , samt noen blåskjell , et par spannreker , dill , gulrot og ørretrogn . 
Tilbehøret var et litt for tørt foccaciabrød og smør . 
Suppen manglet noen grader på å varme oss skikkelig , og ble en grei , men kanskje ikke helt minneverdig innledning . 
I glasset fikk ledsageren en fruktig , spansk Paco et Lola , hvitvin laget på albarino-druen og priset til 135 kroner . 
Den falt i smak . 
Mør kalv 
Så valgte vi hver vår hovedrett . 
Ledsageren kalv ( 270 , - ) og jeg bakt kveite ( 295 , - ) . Kalven kom med spinat , asparges , søtpotet og syltet rødløk . 
- Kjøttet er mørt , og har en fin , lys rød farge , kommenterte medspiseren om kalven . 
Så ble søtpotetmosen en liten nedtur , mektig og dominerende og litt tam i smaken . 
Heldigvis var rødvinen , en fransk bordeaux et fint tilbehør , men like full måtte ledsageren kaste inn håndkleet med mye av tilbehøret til kalven uspist . 
Min kveite ankom som toppen av en tallerken med et flott fargespill , der kritthvit fisk , grønn salat og karse og rød tomat og paprika utgjorde en fin og innbydende pallett . 
Fisken var fint bakt , den flaket som den skulle , selv om den kanskje var litt i underkant salt ? 
Tilbehøret ble i overkant , spesielt kål og byggkorn , som var for mektig til en feit fisk som kveite . 
Den hadde klart seg mye bedre uten alle innslagene som fulgte med , selv om sprøstekte rotfruktchips bisler om god fantasi på kjøkkenet . 
Etter en liten pause avsluttet vi med et av de tre alternativene på dessertkartet , pasjonsfruktkrem , bestående av mørk og hvit sjokolade , nøtter og toastbiter av frokostbrødet brioche . 
Et fint og svært velsmakende punktum . 
Med hver vår kopp kaffe kom sluttregningen på 1500 kroner . 
Det kan forsvares for en treretter . 
Blant distriktets beste biffer 
Saken er biff , hvis det er grillet oksekjøtt du vil ha : 
Hereford and Friends i Flintergata på Sandnes er kanskje Stavanger-regionens beste steakhouse for tiden . 
En nydelig , karamellisert overflate . 
Lukten av grill , av røyk . 
En perfekt tekstur på kjøttet som har fått hvile lenge nok , men som er vidunderlig varmebehandlet . 
Råvarer fra øverste hylle . 
Det blir ikke bedre enn det . 
Jeg har spist på noen av de mest berømte steakhousene i Chicago , og fått kobebiff i mange varianter i Japan . 
Jeg må med skam melde at tennene mine har sklidd gjennom noen av verdens antatt beste biffer . 
Kjøttstykkene de serverer i Flintergata gjør ikke skam på noe . 
Og så er det en herlig , ambisiøs satsing . 
Lokalene er store og har plass til mange gjester . 
Luftige og moderne , med lyst treverk i golv , tak og vegger , samt lyst skinn . 
Åpne løsninger og store vinduer binder ute- og inneområder sammen og bidrar til et parisisk , snarere enn amerikansk inntrykk , noe som understrekes av flaskene som møter gjesten allerede i inngangspartiet . 
Her er det den gamle verden som rår grunnen , og den er jo paradoksalt nok mer moderne enn den nye . 
Kjøttfest 
Mesterkokk Gunnar Hvarnes som vi kjenner fra Bocuse d ’ or og tidligere fra Spiseriet i Konserthuset i Bjergsted er involvert her , og hvis elegante touch setter sitt preg på menyen . 
Hereford and Friends makter å være folkelig og elevert på én og samme tid . 
Menyen er som en festival til kjøttets pris . 
Du kan få vegetarmat forresten , hvis du har den skavanken . 
Fisk også , men først og fremst går du her for kjøttets del . 
For biffens del , selv om det står både kylling , lammecarré og spare ribs på menyen . 
Det er ingen store overraskelser her . 
Ingen retter som et kreativt kjøkken bruker til å blåse bakoversveis på gjestene med . 
Hvilket er én av forskjellene på et steakhouse og en fine-dining-restaurant , men det er også en begrensning stedets kjøkken dermed legger på seg selv og som også skaper trygge rammer å operere innenfor . 
Javisst er dette storbyens beste steakhouse etter min mening , men det er altså et steakhouse . 
Velhengt 
Jeg hadde Gullbiff - dry aged entrecôte - med sellerirotpuré , løk , bearnaise og franske poteter , mens ledsagersken gikk for Entrecôte - kjøkkensjefens favoritt - med peppersaus , bakt potet og soppstuing . 
Til dette hadde vi en ung Barbera d ’ Alba fra Pertinace i Piemonte som byr på et lastebillass med mørke bær : 
Bjørnebær og konsentrerte moreller med kirsebærstein og anis i avslutningen som snerper og krever godt med vann innen rekkevidde . 
Et godt valg fra vår servitørs side . 
En vin som står godt til biff med bearnaise og som med hell kan serveres til kalv også , men som kanskje slet med å skjære gjennom peppersausen . 
Begge entrecôtestykkene var møre og fine . 
Velskårne stykker og med tydelig preg av tørrmodning for gullbiffens del . 
Mine franske poteter var perfekte . 
Helsprø utenpå , men sarte og myke som en poets sinn på innsiden . 
Puffede og velsaltede . 
Ledsagerskens bakte potet kom med hvitløkssmør og var først og fremst en helt ordinær bakt potet . 
Alt det andre 
På sausefronten fremsto bearnaisen som fluffy og fin med glatt overflate og fin stofflighet , mens peppersausen først og fremst var godt balansert . 
Vi kunne gått inn i kontorommet og hentet fram den store trommen , slått på den og bestilt kobebiff , men det får være til en annen gang . 
Hereford and Friends har en imponerende biffmeny og en liten , men meget god vinliste som står veldig godt til rettene på menyen . 
Før biffene hadde vi henholdsvis løyrom og blini på den ene siden av bordet og klassisk rekecocktail på den andre . 
Rekene var ferske , håndskrelte og kjempegode , mens bliniene med løyrom var absolutt perfekte med nydelig rogn og akkurat nok løk til at det ga det lille stinget som løftet retten . 
Til dessert gikk vi for panacotta og crème brûlée . 
Helt greie søte punktum , men det er ikke disse vi kommer til å huske . 
Regningen kom på godt og vel 2000 kroner for tre retter med vin til to av dem og kaffe til desserten . 
Det synes jeg gir god valuta for pengene . 
For den som ikke bor i sentrale Sandnes , gir likevel en tur til Hereford and Friends god valuta for pengene . 
Charles har blitt noi Noi i Langgata er vel verdt et besøk . 
Dette er god italiensk som ikke koster det hvite ut av øyet og som byr på noen overraskelser . 
Det gode italienske kjøkken kjennetegnes kanskje mer enn noe av at råvarene har nesten ingenting å gjemme seg bak . 
Der den franske chef alltid har sausen , eller de raffinerte garnityrer , har hennes italienske kollega få muligheter til å « lure » gjesten . 
Italiensk mat er brutalt ærlig . 
Fisk er fisk , kjøtt er kjøtt , og pasta er pizza . 
Dette gjør også at italienske restauranter noen ganger kan bli til forveksling like . 
Vel og merke dersom de ikke har ambisjoner ut over å være gjenkjennelige . 
Noi , som har overtatt det som i lang tid var restaurant-Sandnes ’ mest populære adresse , nemlig hos nedlagte Charles & de i Langgata , har heldigvis utstyrt seg med karakter . 
Som et nikk til den meritterte forgjengeren har de beholdt noen få av klassikerne til Charles på menyen , men de sto vi over denne kvelden . 
Mye på glass 
Interiøret er moderne og likevel hyggelig intimt , med små himlinger i limtre som gir litt privatliv ved bordene . 
Åpent kjøkken , en egen øy for drikkevarene og en liten delikatessedisk kompletterer inntrykket . 
Forretter , pastaretter , hovedretter og desserter , pluss en egen og kort pizzameny er som forventet . 
Et godt utvalg viner på glass er også et pluss i margen , med helt greie påslag i pris . 
Vi nippet til hvitvin fra henholdsvis Sør-Afrika og Rheingau mens vi studerte menyen . 
Ledsagersken gikk i den erkeklassiske retningen , med bøffelmozarella og tomater , mens jeg ville prøve en pastarett , linguine ( flat spaghetti ) med saus av taskekrabbe , tomater og chili . 
Til krabben et lite glass chardonnay med litt mer varme for å matche chili og krabbe ( krabbe er ingen venn av vin , generelt sett , men dette funka ) . 
Tomatene var kanskje litt off season , men smakte faktisk tomat . 
Og osten var toppers , myk og syndig . 
Pastaen var al dente og sausen pikant og fin . 
Savnet en skje , dog . 
Det er ikke så lett å spise pent uten skje og gaffel . 
Heldigvis er ledsagersken tolerant . 
Kalv og kylling 
Hovedretter : 
Kyllingbryst til ledsagersken . 
Entrecôte av kalv til meg . 
Til kyllingen en rød Valpolicella ripasso , kanskje et overraskende robust valg til kylling , men det fungerte fint med rustikt tilbehør av sauterte gnocchi og en knasende ( men litt i overkant salt ) panering på kyllingen , som var saftig og fin . 
Til kalven en myk barbaresco med god struktur , som var et meget bra følge . 
Kjøttet var stekt medium rå , som tilfeldigvis er min foretrukne variant . 
Men litt rart , kanskje , at jeg ikke fikk bestemme det selv . 
Nuvel . 
Kjøttet var uansett utmerket , mørt og fint og med god grillsmak . 
En lett sjysaus og lett dampede cime di rapa , som er grønne stilkvekster i broccolifamilien og velkjent fra det landsens kjøkken i Italia og Portugal . 
Franske , som det heter på Sandnes , er mer kjent som pommes frites eller bare chips . 
De var varme , melne og sprø og med et lett dryss av friskrevet parmesan . 
Digg . 
Trøffelost og Fønix Ost på Noi er egentlig en forrett , men jeg liker ofte best ost til dessert , i stedet for noe søtt . 
Derfor ostefatet , som denne kvelden var tre italienske og en norsk . 
Robiola , som er en mykost . 
Talleggio , som er en kittmodnet ost a la Port Salut , en perlagrigia ( av kumelk ) med bøkeaske og trøfler , samt vår lokale stolthet , blåmuggosten Fønix fra Stavanger Ysteri . 
En kompott av fiken og noen skiver baguette . 
Robiloaen var litt for lite moden , og litt for kald . 
På den annen side var trøffel-osten nesten verdt pengene i seg selv . 
Og Fønix er jo alltid godt . 
Til osten en nydelig Hirschof riesling auslese fra Rheinhessen , søt men med god syre . 
Den sto særlig godt til de to sterkeste ostene . 
Ledsagersken gikk for kakaosorbet , som balanserte sødme og bitterhet på en fin måte . 
Det ville muligens ikke vært dumt med noe syrlig til , for eksempel noen kirsebær eller slikt ? 
Verdt pengene 
Servicen var upåklagelig , behagelig og kompetent . 
Vinanbefalingene var gode , og tempoet i serveringen passe for en helaften . 
Prisnivået på Noi , som har en rikholdig , men ikke overlesset , meny , er omtrent på normalen for gode restauranter litt under toppsjiktet . 
Det går fint an å slippe unna med rundt 500 per person , inkludert et glass vin , og bli mett . 
Vi slapp oss riktignok litt mer løs her , og endte opp med det dobbelte . 
Det var det verdt . 
For dem som ikke bor i Sandnes , men for eksempel litt lenger nord på Jæren , er det også ekstremt praktisk at perrongen på Sandnes stasjon ligger omtrent 20 sekunders gange fra bordene på Noi . 
Dermed er det enkelt å anbefale et spontant besøk også for siddiser . 
Dette holder ikke , Harry Harry Pepper i nye lokaler har mye å gå på . 
Første prioritet bør være å få tak i flere ansatte . 
Harry Peppers originalutgave åpnet dørene i 1986 , og den kulinariske nybrottsarbeideren og seinere grillkongen Craig Whitson var hjernen bak det hele , den gangen . 
Uten Whitsons skapertrang hadde matbyen Stavanger vært fattigere . 
De nye lokalene på Skagenkaien er mye større enn de gamle . 
Fire etasjer , med tequilabar og en haug med bord i ulike størrelser . 
Flere hundre gjester kan spise her samtidig . 
Og der lå i alle fall deler av hunden begravet denne lørdagskvelden , mens sluddbygene og stormen gjorde det utrivelig utendørs . 
Det var nemlig stinn brakke . 
Vi ble tildelt et bord midt i trafikken i øverste etasje , som på grunn av terrenget ligger på bakkeplan ut mot Valberget . 
Bordet var absolutt ikke større enn det måtte være , et sikkert tegn på at restauratørene har forsøkt å skvise mest mulig omsetning ut av lokalene . 
En skål med noen pregløse tortillachips og litt salsa sto på bordet , og en flaske med vann , fra springen . 
Salsaen var god , og springvann er alltid et bra alternativ . 
Menyen er heldigvis ikke veldig omfattende . 
Digre menyer bør alltid få alarmen til å ringe . 
Vi ønsket begge å teste en selvvalgt treretter for 500 kroner . 
Men først , en cocktail . 
Harry Pepper har nemlig alltid vært kjent for høykompetent barpersonale . 
Ledsagersken gikk for en frekk « Mexican Mule » , altså en tequilabasert variant av den vodkabaserte klassikeren Moscow Mule . 
Jeg ville ha en London Calling med gin og chili . 
Gode drinker til en snau 140-lapp per stykk . 
Dyrt ? 
Ja , men i Stavanger er dette gjengs barpris nå . 
Forrettene ble henholdsvis kyllingsuppe og ceviche , altså rå fisk marinert i sitrus - som opprinnelig er en peruviansk spesialitet . 
Til fisken gjorde jeg noe jeg aldri har gjort før og bestilte tequila . 
Det har seg nemlig sånn at to av de ansatte er sertifisert på høyeste nivå innen tequilaens dunkle mysterier . 
Dermed er menyen utstyrt med anbefalt spritfølge til noen av rettene . 
Jeg er usikker på om dette er noe jeg ønsker å gjenta , men direkte feil ble det merkelig nok ikke . 
Forrettene var det overlegent beste ved hele måltidet . 
Suppa med nydelige , krispe grønnsaker , god kraft og fin , mør kylling . 
Cevichen med rikelig marinert torsk , sprø kikerter og et skikkelig urtekick . 
Slappe smaker Hovedretten , som ankom etter en temmelig drøy pause , var henholdsvis spareribs og fajitas med biff . 
Fajitas , med sine små lefser og dipper , med ost og guacamole og salsa , er en storselger på enhver texmex-restaurant . 
Disse var forglemmelige . 
Særlig led retten av en distinkt mangel på salt og chili , noe som gjør smaken slapp og lite minneverdig . 
Spareribsene , rikelig glasserte og møre , var i og for seg gode , men porsjonen var for stor . 
Det var rett og slett umulig å spise uten å skyve mat ut over kanten på den overlessede tallerkenen . 
I stedet for coleslaw ( som menyen påsto ) var det en enkel salat av marinert rødkål og hjemmelagede potetchips til . 
Helt ok , verken mer eller mindre . 
Til dette hver vår øl . 
Vi ba om noe som passet til , og fikk hver vår pils fra Lervig . 
Ikke veldig spennende . 
Deretter gikk det dessverre helt galt . 
I over en time , uten så mye som et tilbud om mer vann eller noe mer spennende å drikke , ventet vi på den søte finalen . 
Vår servitør var tilsynelatende flere ganger borte ved kjøkkenet og etterlyste dessertene , men kokkene virket helt overarbeidet . 
Da dessertene endelig kom , henholdsvis en brulee med sjokolade og en iskrem på geitemelk , var disse dessverre også noe av en skuffelse . 
Særlig sjokoladedesserten , som hadde et lokk av smeltet sukker med en svært tydelig brent smak . 
Iskremen var for så vidt ok , med ristede valnøtter og myke svisker . 
Men den var nesten smeltet og ble servert i en varm , dyp skål som gjorde det vrient å få « tak » i maten . 
Særlig er det en utfordring å spise smeltet is med gaffel . 
Skje hadde jeg ikke . 
Også her skulle jeg egentlig ha drukket tequila til , en fatlagret sak som jeg forlengst var ferdig med da maten kom på bordet . 
For alt jeg vet kan det ha vært en bra kombinasjon . 
Espressoen var ikke lunken , men nesten . 
1600 kroner for dette var for mye , gitt alle feilskjær og en nokså uinspirert matopplevelse . 
Det er selvsagt tenkelig at opplevelsen ville vært en annen på en mindre travel kveld , på et bedre bord , med mer oppmerksomhet fra personalet . 
Men det er ikke vårt problem . 
Denne kvelden frister ikke til snarlig gjentakelse , og det er synd for et så innarbeidet produkt som Harry Pepper . 
Gjestene fortjener bedre enn dette . 
Stil og klasse Fire Lake er Atlantics nye restaurant . 
Et amerikansk grillkonsept som stiller med en tydelig og inviterende fasade mot en av byens hovedgater og som byr på fantastisk utsikt mot Breiavatnet . 
Restauranten ligger på gatenivå mot Olav V ’ s gate og når du kommer inn hovedinngangen er det første du møter et stort , åpent kjøkken . 
Restauranten er innredet i lyse jordfarger og moderne møbler som signaliserer seriøsitet og dempet eleganse . 
En stor bar med skinndetaljer dominerer den ene delen av det langstrakte rommet , mens en avdeling innerst i lokalet er løftet et nivå opp , slik at gjestene her ser over rommet og på den måten kan nyte utsikten , selv om de sitter et stykke unna de store vinduene mot gaten og Breiavatnet . 
Vi var heldige og fikk et vindusbord med fantastisk utsikt . 
Rett foran oss , gatelivet med sitt fargerike mangfold , deretter det vinterstille Breiavatnet , Kongsgård , Parken og Storhaug som reiser seg lag på lag oppover mot den mørke februarhimmelen . 
Det var nesten vanskelig å ta øynene bort fra utsikten for å konsentrere seg om menyen . 
Firelake er et amerikansk grillkonsept fra Minnesota . 
Radisson har to restauranter av denne typen i Minneapolis og én i Leeds , utenom den nyåpnede i Stavanger . 
Det er et råvarebasert kjøkken , der nesten alt er kortreist og lokalt , men vil du ha Kobe-biff , kan du få det også . 
Frisk som en fisk Den grunnleggende ideen er at gjestene skal velge og vrake og sette sammen en meny med litt av hvert fra fra grillen . 
Det gjorde vi også , men først litt fisk . 
Nærmere bestemt laks . 
Jeg gikk for laksetartaren som var frisk som en fisk , servert med en nesten aggressiv sitrusmajones som virkelig fikk fart på smaksløkene . 
Sammen med den rå , hakkede laksen utgjorde den en balansert og frisk start på måltidet . 
Ledsagerskens gravlaks med sennepspotetkrem og posjert egg fikk oss imidlertid til å ta helt av . 
Dette er en særdeles vellykket rett . 
En fløyelsmyk og luftig potetkrem med dybdeskapende sennepssting og det begravde posjerte egget som du i likhet med den lettgravde laksen må grave fram , er en eksepsjonelt god rett . 
Smakene , teksturene og temperaturene utgjør en dristig , men harmonerende rett , den har til og med humør . 
Bravo ! 
Til lakseforrettene bød vår oppmerksomme og meget dyktige servitør på en frisk , gulgrønn vinho verde som gikk inn med et mineralsk spark i ganen , bød på fin munnfylde og gikk ut med syrlig eple og et forsiktig hint av restsødme . 
Solar de Serrade Alvarinho var et kompetent valg til lakserettene med potetkrem og majones , her trengs det syre til å slåss med fettet , samtidig som vinen ikke må bli altfor lett i forhold til laksen . 
Grillfest 
Vi bad om « bondens fat » til de grillede kjøttrettene og fikk rustikt gulrot- , blomkål- og sellerirot-tilbehør . 
Bakt og forseggjort . 
Søtt og fyldig . 
Kjøttrettene våre var kyllingspyd , lammecarrè , entrecôte og langtidsgrillet oksebryst - brisket - på amerikansk . 
Til dette kom en fyldig og smaksrik potet- og selleristappe , samt en kraftig oksehalesaus som var fantastisk til oksebrystet . 
Alt var perfekt grillet . 
Saftig og rødmusset entrecôte av limousine-fe med kraftig egensmak , møre og smaksrike lammekoteletter , saftige kyllingbiter som hoppet inn i munnen av seg selv og et langtidsgrillet oksebryst så smaksrikt at det fikk tennene til å løpe i vann , og så mørt at vi ikke behøvde tenner til å spise det . 
Dette kjøttet kunne vi nesten drikke . 
En syrefast , rund Dolcetto d ’ Alba fra Borgogno i Piemonte ga friskhet og dybde til grillmaten . 
Dette er en vin jeg liker veldig godt og som byr på så mye frukt og bær at den går til det meste fra grillen - nesten uansett hvilket tilbehør som står på bordet . 
Det er noe med Atlantic Vi ba om en pause etter dette , og fikk dermed en selvpåført pause før dessertrunden . 
Den brukte vi til å kope og vegetere mens vi fortsatte å nyte den flotte utsikten . 
Det er en fin by vi har her og Atlantic er tilbake i super form , midt i smørøyet . 
For det er noe med Atlantic . 
Det er et hotell med stil som byens innbyggere skal være stolte av , så er også servicen på Fire Lake av god gammel Atlantic-klasse . 
Min dessert var restaurantens ostefat og det skuffet meg noe . 
Her var det fine , milde og fete oster , men den reale , røffe osten som kunne få måltidet til å gå ut med et fyrverkeri av smak , manglet . 
Ledsagerskens « Skog » besto av karamellkrem med friske bær og is . 
En stor porsjon kanskje , etter at vi hadde prøvd å smake på så mye som mulig fra grillen , men et søtt og friskt punktum som gjorde kroppen litt lettere før vi steg ut mot Breiavatnet og vraltet hjemover stappmette på gode inntrykk . 
Regningen kom på 2500 kroner . 
Det er absolutt en god pris for opplevelsen Fire Lake byr på . 
Prisene avspeiler også restaurantnivået som ligger ett hakk under byens fine-dining-etablissementer du kan lese om i Michelin-guiden . 
Fin kafé , forglemmelig mat Frøken Phil har trivelige lokaler og god kaffe , men man trenger neppe oppsøke stedet på grunn av maten . 
Det er ingenting å si på beliggenheten . 
Vel plassert ved et vindusbord i det koselige lokalet som huser Frøken Phil kan man følge folkelivet i gågata Østervåg , fortrinnsvis mens man nyter noe godt i glasset eller koppen . 
Før åpningen skrev Byas at dette skulle bli « en kafé i ordets videste forstand » , og videre fikk vi vite at dette er et sted hvor man kan spise både frokost , lunsj og middag , samt ta seg en øl om kvelden . 
Det det ikke sto noe om , er at man da må satse på en tidlig middag , i hvert fall i ukedagene . 
Da vi stakk innom en regnfull aften , fikk vi vite at kjøkkenet hadde stengt klokken 18 . 
Så da ble det i stedet lunsj en annen dag . 
Lave priser Frøken Phil har knapt nok det som kan kalles et kjøkken i tradisjonell forstand , mer en liten kjøkkenkrok i den ene enden av baren . 
Menyen er tilsvarende kort , og består av ulike « bowls » , altså retter som serveres i skåler , 12 retter totalt , deriblant en frokostrett og en dessert . 
Prisene er forholdsvis lave , og vi ble gode og mette av våre porsjoner . 
Så hvis man først og fremst er ute etter å fylle magen uten at det koster skjorta , kan man fint legge lunsjpausen hit . 
Vel å merke hvis man har en lang lunsjpause . 
Til tross for at det bare var folk ved ett bord utenom vårt , måtte vi vente i over en halvtime på maten . 
Det er i lengste laget . 
Da maten omsider dukket opp , var det dessverre ikke så veldig mye å hoppe i taket over . 
Undertegnedes ramen med kylling var klart best . 
God og varmende , om enn litt anonym kraft , myke , smaksrike biter av sellerirot , noe dvaske sukkererter , sopp , egg , helt greit lårkjøtt av kylling bød ikke på den helt store smaksmessige opplevelsen , men det var helt greit . 
På ingen måte på nivå med en tilsvarende rett vi har spist på Fortou , men ikke dårlig på noen måte . 
Det hjemmebakte brødet som akkompagnerte retten var riktig saftig og godt . 
Blass chili 
Medspiserens chili sin carne var imidlertid en skikkelig nedtur . 
Frøken Phil skal ha ros for at de også leverer til vegetarianerne blant oss , men når en rett har ordet « chili » i navnet , forventer man gjerne et aldri så lite hint av noe sterkt . 
Det var det fint lite av her , og kokken hadde også vært i overkant sparsommelig med saltet . 
Dermed satt vi igjen med en bønne- og kikertgryte med ris som egentlig ikke smakte noe . 
En som riktignok bare kostet en hundrelapp , men likevel . 
Frøken Phil har et ganske godt utvalg av vin på glass , flere gode øl på fat , samt en lang rekke flaskeøl . 
I tillegg viste det seg at de lager skikkelig god kaffe , og de serverer også noen helt fabelaktige , hjemmebakte cookies med sjenerøse sjokoladebiter i . 
De har også et godt utvalg av ulike teer . 
Lokalet er hipsterkoselig og behagelig å være i , og atmosfæren er fin og avslappende . 
Med andre ord : 
Et sted som har godt potensial som drikkested , enten man satser på kaffe eller noe sterkere . 
Som spisested har det imidlertid en del å gå på før ting sitter skikkelig . 
Med så mange gode restauranter i området , må det mer til enn dette for å hevde seg . 
Cocktail 
Enkel mat for seriøs drikking synes å være oppskriften , når Armadillo har tatt over de gamle Harry Pepper-lokalene . 
På 1990-tallet var Øvre Holmegate stedet å gå , stedet å se og stedet å bli sett om man ville bli tatt på alvor i Stavangers uteliv . 
Å henge over en prangende cocktail i baren på Harry Pepper - Cantina Quetzalcoatl , senere forenklet til Tequila Saloon - mens man verdensvant , men livstrett røkte en sigarett , var i sin tid det ypperste uttrykk for lokal glamour . 
Det er denne tradisjonen Armadillo tar videre , når stedet nå inviterer til cocktails og fyremat , hva nå det siste måtte være . 
Cocktailens historie kan vi spore tilbake til 1790-tallet , altså 200 år før den for alvor slo seg ned i holmagadå . 
Imidlertid slår ikke bølgen helt inn i den etablerte drikkekulturen før på 1800-tallet , når Jerry Thomas gir ut den smått legendariske oppskriftsboken `` The Bar-Tender " 's " Guide " '' " . 
Den er fortsatt som en bibel når det kommer til å blande flytende ingredienser . 
Fast føde 
Det er vesentlig at cocktailen står som hovedattraksjonen på Armadillo . 
Man går ikke først og fremst hit for å spise , men for å drikke . 
Så passer det jo fint da , med et lite tiltygg til det flytende . 
Her byr Armadillo på upretensiøse retter som burger , fish and chips , sprøstekt kylling , salat , svinekebabs , kaldt kjøtt og ost , pølse og stappe , sheperd " 's " pie , falafel , langtidsstekt oksebog og selve festmåltidet : 
Mixed grill . 
Vi gikk for kylling og fisk . 
To enkle retter som akkompagnerte drikken uten å ta alt for mye plass . 
Både kyllingen og fisken hadde fin og sprø skorpe av brødkrumme , egg og mel og var veldig riktig varmebehandlet - fisken atskillig mindre enn kyllingen , slik det skal være . 
Faktisk var fish and chips-torsken perfekt , slik at den akkurat flaket seg når kniven skar gjennom den helsprø overflaten . 
Kveldens joviale servitør anbefalte en Guinness Nitro IPA til fishen og chipsen . 
Dette er en øl som ser nydelig ut . 
Dypt ravgyllen - nesten bronseaktig på fargen og med et rikt nitrogenerert skum , presenterer den seg som noe mer enn dusinvare . 
Til IPA å være , holder den igjen på humlefriskheten , men byr på interessante sitrustoner når den treffer ganen . 
Munnfylden er nesten overveldende - og forsyne meg - den står virkelig godt til fish and chips , selv om korrekt drikke til denne britiske gatematen egentlig er te med melk . 
Smaksmessig var imidlertid både kylling og fisk litt i tammeste laget og jeg savnet eddik , salt og pepper på bordet , noe serveringsstedet bør kunne få orden på uten dikkedarer . 
Rettene på Armadillo gir seg ikke ut for å invitere til store restaurantopplevelser . 
Dette er enkle pubmåltider til en rimelig penge , der alt på menyen koster mellom 100 og 300 kroner . 
Fyremat , altså . 
Jeg antar at det antyder at det er mat man spiser når man drikker . 
Flytende føde 
Vi prøvde ut et par forskjellige cocktails , klassiske som nyskapende og kan fastslå at kvaliteten på drinkene fortsatt er av ypperste sort . 
Jeg forlystet meg før maten med en frisk , ginbasert London Calling som ga smaksløkene et clash og rundet av kvelden med en kraftig og fin Bourbon-basert Negroni-variant som sa `` takk for maten " '' " med schwung . 
Jeg liker at Armadillo ikke tar maten alt for alvorlig . 
Begrepet fyremat vitner om en uhøytidelighet som kler det tidligere tex-mex-tempelet . 
Det som var moderne på 1990-tallet , men med røtter 200 år tilbake i tid , behøver slett ikke være utdatert i 2018 . 
Det kan rett og slett være en dråpe tidløs eleganse . 
Uanstrengt elegant hos Tango Tango leverer på høyt nivå i sine nye lokaler . 
Særlig kombinasjonene av mat og vin er av høy klasse . 
Kan dette være Stavangers neste stjernerestaurant ? 
Det er ikke enkelt å drive lønnsomt i segmentet som handler om mat og vin i toppklasse . 
Kostbare råvarer og mange ansatte per gjest gjør det til en krevende øvelse å få det hele til å gå i hop økonomisk . 
Det er grunnen til at mange topprestauranter pakkes inn i mer folkelige konsepter , slik Svein Erik og Torill Renaa har gjort med sin stjernerestaurant , og slik Omakasen i Pedersgata trekker veksler på inntektene fra det mer folkelige Sabi-konseptet . 
Derfor var det trolig en klok beslutning å flytte Tango fra lokalene på Strandkaien og inn i Fish & Cow på Torget . 
Dermed oppnår eierne stordriftsfordeler med felles resepsjon og rimeligere husleie . 
Nye Tango er bygget inn i lokalene til F & C , og rår over 30 sitteplasser fordelt på snaut 10 bord av ulik størrelse i et lokale som er skilt pent av fra resten av restauranten . 
Råvarene i sentrum 
Det er naturligvis ingen fast meny på Tango , kjøkkensjef Kjartan Skjelde setter menyen i takt med tilgangen på spennende råvarer . 
Menyen koster 1000 kroner , det dobbelte med standard vinpakke . 
Det er også mulig å betale ekstra for en såkalt oppgradert vinpakke , og denne kvelden , siden besøket sammenfalt med Vinfesten , var det også tilbud om egen champagnemeny til samme pris som standard vinpakke , et tilbud ledsagersken lot seg friste av . 
Prismessig har Tango dermed plassert seg et lite hakk under ReNaa og Omakase , som på den annen side byr på menyer med flere retter enn Tango . 
Skjeldes mat er ikke overdrevent avantgardistisk og eksperimentell . 
Her står råvarene og deres egenart i sentrum , uten de helt store tekniske fiksfakserier . 
Og han er slett ikke redd for å gå i barndommen og lete etter smaker som kaller på minner . 
Det er noe av det fascinerende med mat , at den kan sende deg på en reise i tid . 
Perfekt jordskokk 
Som en appetittvekker kom løvtynne strimler av flesk fra frittgående skogsgris fra Utstein kloster , det kom brød fra eget bakeri med pisket rømme smaksatt med fett fra samme gris . 
Raffinert og utrolig velsmakende . 
Menyen besto utelukkende av sjømat , og første rett var en slags salat av akkar , med rå reker og et pust av hvitløk , og med sprø smuler farget med blekk fra akkaren , med en lett og delikat kraft fra blåskjell . 
Deretter ett av menyens høydepunkter , en presentasjon av jordskokk fra Gyda . 
Her har Skjelde kombinert alle de forskjellige tilberedingsmåtene for jordskokk på en gang . 
Bakt , som puré , fritert og syltet . 
Dette ble en interessant og svært smakfull presentasjon av en råvare , med en liten kule av kaviar som prikken over i-en . 
Piggvar som biff Norsk sjøkreps er noe av det beste jeg vet , og disse var perfekt tilberedt . 
Lett grillet , med en bitter salat og med den dype sødmen fra vinterepler , altså epler som har ligget ute i frosten og blitt overmodne og intense . 
Neste rett , klippfisk , kom med grillet , grov gulrot - nesten sjokkerende rustikt i en slik setting , men med en forbløffende intens smak . 
Et ørlite trekk , dog , for at klippfisken var litt i salteste laget . 
Dette er til dels en smakssak , men noen timer ekstra i vann hadde gjort susen for meg . 
Piggvaren , nok en personlig favoritt fra havet , spilte rollen som kjøtt i denne rene sjømatmenyen , og den ble presentert nesten som en biff . 
Hardt pannestekt på en side , med selleripuré og intenst syrlig løk . 
Til dette en smørsaus med trøffel , presentert ved bordet . 
Topp service 
Og til slutt , en vakker dessert . 
Kremost med vintereple og gin , servert med Kjartans `` bestemorvafler " '' " , rett og slett vaffelhjerter med et hint av kardemomme . 
En rett til å bli glad av . 
Vafler skal man ikke kimse av . 
Det er noe av det beste som finnes . 
Vinfølget var av høy klasse , servert med en entusiasme som er smittende og en skyhøy kompetanse som likevel ikke er brautende . 
Servicen hos Tango er i det hele tatt av beste merke . 
Uanstrengt , kunnskapsrik og morsom . 
Og stolene er behagelige å sitte lenge i . 
Kan dette bli Stavangers neste stjernerestaurant ? 
Kanskje . 
Sammen med Christian André Pettersen hos Mondo i Sandnes har Kjartan Skjelde for alvor blitt en del av den diskusjonen . 
Eklektisk i Kirkegata 
New Orleans har revet seg løs fra det amerikanske fastlandet og drevet ned i Karibien . 
Foodloose ligger i et halvmørkt lokale i Kirkegata , fylt opp med snurrepiperier , utstoppede dyrehoder , gamle neonskilt og krystall-lysekroner . 
Møblene er sjarmerende loppemarkedaktige og jeg tror ikke det finnes to like tallerkener i restauranten . 
På tampen av måltidet fikk jeg en kaffekopp med hank på begge sider . 
Det er jo genialt . 
Nå kan også keivhendte drikke kaffe . 
Menyen vitner om at New Orleans har revet seg løs fra det amerikanske fastlandet og drevet ned i Karibien , der en kokk fra Thailand har tatt over styringen . 
Skal vi kalle det eklektisk ? 
Stemningen er i hvert fall upåklagelig under de brede speilene med forgylte rammer som bidrar til å øke lokalets størrelse innenfor de vinrøde fløyelsdraperiene , og på fine sommerdager går det an å åpne hele veggen mot Kirkegata og sitte ute innendørs med et kaldt glass på en varm dag . 
Det må være fint . 
Menyen er rikholdig og spennende med et hint av streetfood . 
Her kan du spise et digert måltid , eller nøye deg med en smårett . 
Det er både hipt og godt med slik mat , og det du sikkert lurer på nå , er hvordan det smaker . 
Vel , det smaker forskjellig . 
Vi gikk for « Stor chef surprise » og la dermed kvelden i kokkens hender . 
Det kjøkkensjefen ville gi oss , det fikk vi . 
Mye Taffelet ble innledet med en herlig , kreolsk fiskesuppe med reker , tydelig chilisting og solide røykspark . 
Min pilsner sto godt til suppen , en Stella Artois som er frisk og enkel . 
Her ville nesten alt annet blitt feil . 
Til det er suppens deilige røykpreg for dominerende . 
Et godt valg fra vår humørfylte kelner som var god til å velge drikke og som presenterte maten på glimrende vis . 
Etter hvert som han kom bærende på det ene fatet med småretter , etter det andre , forsto vi at dette kom til å bli en av de kveldene vi skulle slippe å gå sultne til sengs . 
Her kom spicy kjøttboller , buffalo hot wings og Vietnam crispy chicken . 
Soft buns med BBQ-kongereker og et salatblad for helsens skyld . 
Tørkede dadler , grillet og svøpt i bacon , crispy chicken , crispy steinbit , salsa , blåmuggostedip , cajundip og rekechips med paprikakrydder . 
Mer Jeg akkompagnerte fatene med et glass Petit Chablis fra Louis Jadot . 
Kanskje den enkleste vinen fra en av Burgunds store vinprodusenter , men en Petit Chablis med karakter og god munnfylde som er typeriktig fruktig , med herlige mineraler og som balanserer ut med en nesten rieslingaktig , eplefrisk syre . 
Et godt kjøp , faktisk . 
Utfordringen med denne type mat , er å få frityrrøren til å bli knasende sprø uten at innholdet blir for mye varmebehandlet . 
Dette klarer Foodloose-kjøkkenet fint . 
Steinbiten ble på mange måter selve syretesten her , og jeg må melde at kjøkkenet besto - om ikke med glans - for jeg synes fisken skulle vært noe saftigere . 
Det var den crispy kyllingen som ble min favorittrett . 
Den var helt perfekt . 
Skorpen var nydelig og kjøttet varmebehandlet til perfeksjon . 
Et dypp i blåmuggostedippen og smaksløkene mine var i himmelen , og så kan jo vinvalget mitt sikkert diskuteres . 
Kanskje burde jeg holdt meg til en enkel og frisk øl gjennom hele måltidet . 
Enda mer Akkurat da vi var ferdige , og jeg mener virkelig ferdige , kom kelneren og satte inn nådestøtet med en sjokoladedessert så rik og fyldig at vi nesten måtte få hjelp til å løfte den av tallerkenen . 
Det var heldigvis en liten porsjon . 
Konseptet er supert . 
Her kan du spise for en hundrelapp , eller gjøre som oss og la kjøkkensjefen ta deg med på en omfangsrik reise gjennom hele kjøkkenet , men det ble vel mange kyllingvarianter for oss . 
Større råvare-variasjon vil være av det gode . 
Ujevn amerikaner 
Uforutsigbare amerikanere har blitt et globalt problem . 
California Republic på Sølvberget leverer foreløpig i rykk og napp , men stedet har potensial . 
Nystartede California Republic er et litt rart sted , og det er ikke nødvendigvis ment som kritikk . 
I lokalene til en nedlagt tatoveringssjappe på Sølvberget , og vegg i vegg med nedlagte Emilios Tapas ( som skal bli cubansk bar med samme eiere som California Republic ) er det laget en moderne og egentlig ganske hyggelig spiseplass , med en vakker bakgård som kan bli et meget aktuelt møtested på dager med godt vær . 
Fordi nettsidene til republikken enda er preget av byggevirksomhet , var det ikke lett for meg å sjekke menyen på forhånd . 
Men da vi ankom , på en temmelig rolig torsdagskveld , leste vi oss opp på det rikholdige utvalget . 
Fire forretter . 
15 hovedretter , inkludert alt . 
Sideretter og en egen lunsjmeny . 
Tre desserter . 
Og der er vi ved noe som kan være et problem . 
Er menyen for stor ? 
Burde man i stedet konsentrert seg om færre retter som man virkelig behersker ? 
Slakke skjell 
Stilen på California Republic er litt vanskelig å få tak på , og det er greit . 
Det kan være spennende å blande `` høyt og lavt " '' " , altså mikse det folkelige og avslappede med det mer oppskalerte . 
Egget , ikke langt unna , er et eksempel på en restaurant som har lyktes uvanlig godt med det . 
Fritt valg i bord , og vi gikk for de høye langs vinduene innerst . 
Litt uvant å ikke nå gulvet med føttene , men med fin utsikt til baren og de andre - og denne kvelden fåtallige - gjestene . 
Ledsagersken fikk bobler , en prosecco , mens jeg valgte `` Perler for svin " '' " , en IPA fra Lervig som jeg tenkte at også kunne fungere til forretten . 
Det står nemlig kamskjell på menyen , og det tar jeg nesten alltid hvis jeg kan . 
Ledsagersken tenkte californisk og gikk for en enkel salat , og ble anbefalt å bare fortsette med boblene til den . 
Salaten var sunn og god og enkel , egentlig litt friskt priset til 110 kroner for en liten skål med grønt . 
Men altså god , med behersket bruk av dressing . 
Kamskjellene ( 139 kroner ) var det dessverre en god del mer å trekke for . 
Jeg trodde faktisk at de var fryst , men på spørsmål fikk jeg opplyst at de var ferske . 
De var ikke seige , akkurat , men dvaske og lunkne . 
Pannestekte kamskjell skal være kjapt brunet utenpå og litt rå i midten . 
Garnityret , en agurksalat med chili , var for syreskarp og overdøvende for de sarte smakene i skjellmaten . 
Ikke godkjent . 
Ølet fungerte fint , for øvrig . 
Kompakt burger 
Hovedretter : 
Ledsagersken ville ha fisk , og kunne da velge kveite , grillet med mangosalsa , potetmot , ertepure og spinat til 290 penger . 
Jeg hadde som vanlig ingen tanke for at bikinisesongen står for døra , og ville ha burger og fries . 
Om ikke californisk , så definitivt amerikansk . 
210 kroner kostet den . 
Kveita var grillet , og porsjonen var stor nok til å kvalifisere som amerikansk . 
Fisken var litt tørr , noe som fort skjer med kveite som er mager . 
Tilbehøret med rikelig ovnsbakte kirsebærtomater , potetpure og spinat var ok , men ikke veldig sprekt i smaken . 
Vin : 
En grei , men litt for fruktig , riesling fra Washington . 
Burgeren var også litt problematisk . 
En svær kjøttpuck , grillet medium etter mitt ønske . 
Hva kan gå galt ? 
Vel , burgeren var litt klissen i bunn . 
Kjøttet , som var temmelig finkvernet , var rett og slett litt for massivt og kompakt . 
Tilbehøret , fries , var derimot meget bra . 
Sprø utenpå og smeltende møre inni . 
Diverse sauser og ketchup står i en kurv på bordet . 
Jeg anbefaler egentlig alle som serverer burger å ta turen til Hekkan på Sandnes for å sjekke fasiten . 
Drikke : 
En rødvin laget av selskapet som ivaretar de økonomiske interessene til selveste Kongen . 
Elvis . 
Den var myk og fyldig , som Kongen i sine siste leveår . 
Snill firer Dessert , etter en pause med to kopper utsøkt espresso , var frukt og ostekake . 
Fruktsalat servert i en hel uthulet melon ( cantaloupe ? ) og et realt stykke amerikansk ostekake . 
Til meg , selvsagt . 
Fruktsalaten var ok , men litt for finhakket . 
Dermed glir smakene sammen slik at alt smaker likt . 
Ostekaken var god , de første fem bitene . 
Deretter var jeg stappmett . 
Noen friske bær hadde livet opp . 
For dette betalte vi drøyt 1500 kroner for to . 
Det er om lag på linje med hovedfeltet i Stavangers restaurantflora . 
Mitt råd til republikken vil være å forenkle og konsentrere menyen . 
Men det er mye positivt med California Republic også . 
Begynn med å stikke innom for en lunsj , kanskje . 
Og bestill espressoen . 
Den er topp . 
Terningkast 4 er muligens litt snilt , men nystartede steder skal få en sjanse til å justere seg . 
En ramsalt bølge av smaker 
Fisketorget er kåret til regionens beste spisested av Aftenbladets lesere . 
Når vi setter kvalitet i forhold til pris er vi ikke langt unna . 
Dette er et veldig bra sted der du kan få en topp restaurantopplevelse uten at det koster skjorta . 
Vi var innom en kveld midt i uken . 
De nyoppussede lokalene var fulle av forventningsfulle gjester og stemningen var den beste . 
Fisketorget fremstår som varmere og mer imøtekommende etter oppussingen . 
Selv om utsikten som hentes inn gjennom glassfasaden mot Vågen og Byfjorden er selve essensen av det estetiske inntrykket her , spiller interiøret en rolle . 
Nå brytes det maskuline og røffe , nesten brutale glass- , stål- og betong-inntrykket av lyse , nordiske treslag som spiller på lag med det vi får på tallerkenen og i glasset . 
Vi slukte agnet 
Fisketorget har ingen fast meny , men en tavle med dagens retter som varierer etter fangsten fra fjord og hav like utenfor glassfasaden . 
Prismessig spenner menyene fra dagens 3-retter som koster 486 kroner til dagens 6-retter som fisker 719 kroner ut av lommeboka . 
I tillegg kan du få smaksmenyen `` Litt av alt " '' " som er en 5-retter til 469 kroner . 
Det agnet slukte vi , og vi kom ikke til å angre . 
Denne dagen besto smaksmenyen av Tunfisk-tataki , blåskjell , fiskesuppe , torsk og grønn te- og sitrusmousse . 
I stedet for en voldsom vinpakke , anbefalte vår glimrende kelner at vi delte en flaske Sancerre 2016 fra Jean-Paul Picard til måltidet . 
Ikke bare er dette en av mine favoritter i dette segmentet , men vinen sto som en påle til både tunfisken , blåskjellene og suppen . 
Den tørre , friske sauvignon blancen oppleves som en tur gjennom en blid eng en mild sommermorgen . 
Her utgjør gress , kløver og grønne planter hovedinntrykket som brekkes vennlig over en fruktig flom av stikkelsbær og limezest . 
Utgangen er lang , tørr og småfeit med et mineralsk hint som tar oss tilbake til sommerengen . 
Et to og en halv-gangs prispåslag i forhold til Vinmonopolets utsalgspris gjør at jeg kunne gått her og fått et glass av vinen og vandret kjempefornøyd ut igjen . 
Den frekke og lekne tunfisk-tatakien med avokado og wasabi lokket sancerren rett i garnet og lot den sprelle lekent mot rettens brede repertoar av kontraster når det kom til tekstur og smak . 
Vinen balanserer rettens radikale motsetninger og bidrar til en helhetlig harmoni . 
De asiatisk-inspirerte blåskjellene som kom med grønn curry og kokosmelk speilet seg ypperlig i den friske , nesten knasende tørre sancerren som med overbevisende kraft ville sende enhver idé om riesling rett til bunns . 
Også fiskesuppen med laks , torsk , brosme , reker og et irrgrønt gressløkolje-innslag ropte på sancerre . 
De tre første rettene var som skapt for denne vinen . 
Snøret i bånn 
Torsken kom med en mett og rund rotgrønnsakespuma , grillede nypoteter , bakte rotgrønnsaker og en herlig skalldyrsaus . 
Dermed var spillet over for de friske , asiatiske innslagene og en ny bølge slo inn . 
En rustikk , nordisk bølge . 
Torsken var perfekt varmebehandlet , på etparogførti grader vil jeg anta , og flaket seg beskjedent når vi sendte den et skarpt blikk . 
Fisk kan ikke tilberedes bedre , og tilbehøret kompletterte verdens viktigste sjømat og understreket de nordiske røttene med dill og kløver i urtebuketten . 
Til dette kunne vår utmerkede kelner foreslått et glass rød sancerre . 
I så tilfelle ville vi holdt oss innenfor det samme området i Loires solrike skråninger ved elvebredden , der det også lages ypperlig pinot noir . 
Denne fløyelsmyke , men runde og innsmigrende rødvinen kunne gitt mer dybde til torsken enn den friske , crispe sauvignon blancen hadde inne . 
Og som alle som har fått snøret i bånn vet : 
Torsken trives ikke så godt i fjæra . 
Kveldens dessert var en frisk grønn te- og sitrus-mousse på rømme . 
Et fint punktum for en gjennomtenkt meny som tok oss fra fjerne østen og hjem til de norske fjordene . 
Moussen fikk følge av den søte , østerrikske vinen Angerhof Tschida Zweigelt Schilfwein fra 2011 som byr på fruktige , fiolette druer som går over i plommer og svisker , men uten å bli altfor søt . 
Enda et kompetent valg fra personalet . 
Fisketorget byr på noe av det beste du får for pengene på våre kanter . 
Blodkomla til frokost 
Hvordan kan folk som ikke spiser komle , se seg i speilet og påstå at de er rogalendinger ? 
Jeg fatter det ikke . 
Send dem til Håland på Klepp , og de skal bli kurert . 
Enkelte retter skiller menn fra gutter og kvinner fra jenter . 
Blodkomla er en slik rett . 
Det vil si , ifølge den store , avdøde humoristen Fredrik Stabel var komle slett ingen rett . 
Han så på det som en plikt . 
Men Stabel var austlending og som sådan helt uten injurierende kraft . 
Alle ordentlige mennesker vet at komle er blant de absolutte kulinariske høydepunkter . 
Jeg kjenner ynkelige mennesker som sliter med å få i seg en helt vanlig komle , og kunne forleden dag ikke la være å undres på hva disse samme menneskene hadde følt i møte med komlas svartkledte fetter . 
Blodkomlå . 
Dette mesterverket av blod og gryn og mel og rosin . 
Som to illsinte kirkebrennere på tallerkenen , garnert med småkuttet bacon , badende i baconfett , med to typer pølse og salt lammekjøtt . 
En kraftig kålrabistappe med små biter av gulrot . 
Joreple Blodkomle . 
Bare ordet forteller at dette ikke er for hvem som helst . 
Men de utvalgte , de innvidde , tilhører et velsignet sjikt av befolkningen . 
De har fått innsikt i Mysteriet , og skjell har falt fra deres øyne . 
De ser seg aldri tilbake . 
Edeståvå til Håland kjøtt på Klepp , med kokk Petter Kirkhus bak grytene , er et kjekt sted å besøke . 
Denne anmeldelsen baserer seg på to , eller egentlig tre , besøk . 
Det siste av dem altså med blodkomle . 
Gangen før var det kjøddkaga , som var utmerkede med alt det tilbehøret som retten krever , inkludert gode melne joreple til sausen , og gangen før det var det fullt . 
Det er nemlig rift om bordene hos Håland sine fra tid til annen , og det er ikke så rart . 
De Tre Store For Edeståvå har med den største selvfølge tatt plass blant de Tre Store innen norsk tradisjonsmat , servert fra disken , i vårt distrikt . 
De to andre som for tiden ( og kanskje for evigheten ) står på pallen sammen med Edeståvå , er Lura Turistheim og Patrioten Bistro i Hillevåg ( « Pattå » , blant venner ) . 
Blant utfordrerne er for eksempel Karlsbu ved Undheim , som blant annet kan slå i bordet med den beste ertestuinga jeg kan huske å ha spist sør for Børfjord , som ligger i Finnmark . 
Edeståvå er et hyggelig lite lokale innenfor slakterforretningen til Håland , som ligger i et anonymt forretningsbygg ved kjøpesenteret Jærhagen like utenfor Klepp sentrum . 
Lett tilgjengelig og med mange parkeringsplasser . 
For de grønne og de drikkfeldige er det heller ikke lange spaserturen fra Klepp Stasjon . 
Bare lang nok til å bli sulten . 
Jærsk meny 
De ansatte er fjåge og ser ut til å like å få besøk . 
Det er kjekt å være der . 
Menyen er en fryd , skrevet på jærsk og med den ene klassikeren etter den andre . 
Komla . 
Kjøddkaga . 
Kryddarpølsa . 
Joreple . 
Dessær . 
Smørbrø . 
Kaffi . 
Og alltid en `` dagens " '' " . 
Som altså var blodkomla , denne steikende varme formiddagen jeg passerte Klepp og kom på at jeg ikke hadde spist frokost . 
Blodkomla til frokost , med surmelk til . 
Bilen sa at det var 25 varmegrader ute . 
Noe inne i meg sa at dette vil du ha . 
Dette skal du ha gjort en gang i livet . 
Salt og søtt Komler vil aldri bli en `` fin " '' " rett . 
Komler skal etter min mening være relativt kompakte , uten å bli tunge eller limete . 
Det skal være rikelig med fett . 
Og - for å kaste inn en brannfakkel - gjerne en liten asjett med kaldt smør i tillegg , som den enkelte kan forsyne seg av etter ønske . 
Dette manglet hos Håland , men det skal de ikke trekkes for . 
Blodkomle , på grunn av tendensen blodet har til å `` lime " '' " seg til de øvrige ingrediensene i komlå , risikerer å bli enda mer kompakte enn vanlige komler . 
Men Håland kan dette . 
En helt formidabel smak , salt og søtt på samme tid . 
Pølsene var altså av to typer . 
En litt finmalt , og en grovere . 
Begge var herlige . 
Særlig den grove , med litt sennep på . 
Det var rikelig med bacon , som var akkurat passe stekt og med mye fett . 
Dette er veldig viktig . 
Stappe : 
Jeg tilhører egentlig den trosretningen som sier at kålrabistappe skal være grov og ubesudlet , altså uten gulrot . 
Men denne regelen er myntet på pinnekjøtt . 
Til komle er gulrot ikke bare akseptabelt i stappå , men en forbedring . 
Dessær Edeståvå har alle rettigheter . 
Det er altså mulig å få øl og akevitt til både komla og annet snadder . 
Men ærlig talt er det svært lite som kan konkurrere med iskald surmelk . 
Gjerne to glass . 
Syren i melka renser unna baconfettet og frisker opp . 
Kaffi er inkludert . 
Og ja , jeg hadde dessær . 
Dronning Maud-fromasj med revet sjokolade . 
Den var lett og fin og ikke for søt . 
Edeståvå er tradisjonsmat på skyhøyt nivå . 
Også til frokost . 
Chili-fest i Sandnes 
Restaurantanmeldelse : 
Hvis du vil ha thaimat med skikkelig futt i , kan du trygt oppsøke San Sab . 
Hvor mange ganger har du ikke opplevd å gå på en såkalt etnisk restaurant og ende opp med å spise mat som er tilpasset såkalte norske ganer ? 
Heldigvis ser dette fenomenet ut til å være i endring . 
Kanskje har det en sammenheng med at nordmenn reiser mer enn før og har andre forventninger . 
Eller kanskje vi bare har blitt mer åpne for andre matkulturer i løpet av den siste generasjonen . 
Det har heldigvis ført til at man nå kan få thaimat som thailendere også går gode for flere steder i distriktet . 
Av en eller annen grunn ser det ut til at de får det bedre til i Sandnes enn i Stavanger . 
San Sab er det foreløpig nyeste skuddet på stammen . 
I et gammelt murhus i en liten sidegate til Langgata var det lun og fin stemning . 
En varm velkomst gjorde at vi fort glemte minusgradene på utsiden , og drømte oss bort til sydligere strøk . 
Snart hadde vi fått hver vår øl fra smilets land , mens vi studerte den omfattende menyen . 
Der kommer det blant annet fram at restaurantens kjøkkensjef og eier Umaporn Sunon kommer fra Isan-området i Thailand , og serverer et knippe meget sterkt krydrede retter derfra . 
Resten av menyen konsentrerer seg om retter fra Bangkok-området . 
Her finner man blant annet de velkjente curry-rettene med kokosmelk . 
Varmende supper 
Denne kvelden var det skikkelig kaldt ute , og hva er vel da bedre enn en varmende suppe til å starte måltidet ? 
Medspiseren valgte den litt sterke , syrlige tom yam gung med scampi , mens undertegnede gikk for den litt mildere varianten tom kha gai med kylling . 
Herlige , enkle og friske smaker , ferske ingredienser og rause porsjoner . 
Til hovedrett måtte selvsagt chilientusiasten i følget prøve seg på en av Isan-rettene , en slags varm salat med hakket kyllingkjøtt , urter og rikelig med chili . 
I menyen presiseres det at disse rettene er populære blant de thailandske gjestene , og at de kan være noe utfordrende for nordmenn . 
Vår vennlige og hjelpsomme ( og norske ) servitør tilsto at han ikke fikk til å spise dette selv . 
Medspiseren på sin side var kjempefornøyd . 
Mens en del sterk mat bare er sterk , var det her en god balanse mellom sødme , syrlighet og umami . 
Men ingen tvil om at den velmente advarselen på menyen var berettiget . 
Dette er mat som krever trening , men som til gjengjeld smaker helt ypperlig hvis man takler det . 
Rause porsjoner 
Undertegnede var litt mer pysete og valgte en curryrett med oksekjøtt og uten kokosmelk , som også viste seg å være heftige greier . 
Kjøttet kunne godt vært litt mørere , men grønnsakene var sprø og friske og sausen smaksrik og kompleks . 
Ved siden av fikk vi en raus porsjon luftig ris . 
Altfor mye til at det gikk an å spise opp alt . 
Her får man med andre ord god valuta for pengene . 
San Sab har et kort , men greit vinkart , med moderate priser og to hvite og to røde tilgjengelig på glass . 
I tillegg serveres det et knippe forskjellige øl , som nok strengt tatt passer bedre enn vin til de sterkeste rettene . 
Undertegnede forsøkte seg likevel på et glass barbera d ’ Asti til hovedretten , etter å ha blitt forsikret om at vinene var valgt for å matche maten . 
Det fungerte greit , men vinen var dessverre altfor varm . 
Vi har heldigvis alltid litt plass i dessertmagen , men ikke mer enn at det ble en porsjon med tre typer is på deling , servert med kokosgele og sjokoladesaus . 
To av isene hadde dessverre fått den typen iskrystaller som signaliserer at boksen har stått åpen litt for lenge . 
På ingen måte måltidets høydepunkt , med andre ord . 
Men det er det lett å glemme når resten var såpass bra . 
To forretter , to hovedretter , én dessert , tre øl og ett glass vin kom på rett over 900 kroner . 
Det er det vel verd . 
Et nytt mat-tempel Restaurant : 
Ostehuset på Domkirkeplassen er et feiende flott , tusen kvadratmeter stort tilskudd til matbyen Stavanger . 
Beliggenheten er selvsagt perfekt , vegg i vegg med det aller flotteste bygget i Stavanger , Domkirken . 
Bygningen selvsagt fredet på alle bauger og kanter , noe den nye eieren og de nye leietakerne har måttet ta hensyn til . 
Og det har de fått til . 
Det aller meste av det originale interiøret er beholdt . 
Et hus med alt 
Det er litt av et løft eierne av Ostehuset , Hanne Berentzen og Tom Helge Sørensen , har tatt på seg etter at de bestemte seg for å flytte ut av de gamle lokalene i Hospitalsgaten . 
Bankbygget er på imponerende 1000 kvadratmeter . 
Og det er ikke småtterier radarparet har klart å fylle opp med : 
Cafe og restaurant , vinbar , delikatesseforretning , butikk , VIP-rom for møter og lukkede selskaper , eget ostemodningsrom med plass til et tonn ost , eget mikrobryggeri i kjelleren . 
Det er heller ikke enhver restaurant som får både ordføreren til snorklipper og mesteparten av byens se-og-bli-sett-mennesker til å stimle sammen til åpningen , noe som nok sier noe om både bygningen og om at Berentzen og Sørensen har jobbet godt med å bygge nettverk . 
Etter noen økonomisk krevende år for den oljesmurte restaurantbransjen er det kjekt å se at det satses igjen . 
I løpet av de siste månedene har flere nye restauranter åpnet i Stavanger , og enda flere er på trappene . 
Åpent kjøkken 
Denne kalde desemberkvelden var det godt å sitte i cafeen , nær det åpne kjøkkenet , og varme seg litt mens vi studerte menyen . 
I og med at Ostehuset holder åpent fra tidlig morgen , er det egen frokostmeny , egen lunsjmeny ( med mange av « klassikerne » fra Ostehuset ) og en smårettmeny på ettermiddag / kveldstid . 
Det er også anledning til å bestille bord i « hagen » , altså ut mot bakgården , der det er litt mer personlig service , og hvor man kan få en femretter sammensatt fra smårettmenyen . 
Vi bestilte nybakt brød . 
Vi bestilte italiensk hvitvin , en Soave , og eplemost fra Ringi . 
Og vi bestilte fire småretter . 
Nye tanker Brødet var ferskt og sprøtt og godt , med godt smør og en pisket ferskost med gressløk . 
Og en pepperaktig , fyldig olivenolje av høy kvalitet . 
Smårettmenyen preges av en viss nyorientering av kjøkkenet på Ostehuset . 
Rødt kjøtt er nesten helt ute av menyen . 
Det er ofte grønnsaker og urter som spiller hovedrollene . 
Det finnes ikke burger på kveldsmenyen , ikke pizza heller . 
De finner man til gjengjeld på den rikholdige lunsjmenyen . 
Det er neppe kontroversielt å tippe at Ostehuset på Domkirkeplassen blir en ny hit blant den lunsjende delen av befolkningen . 
Sabla godt 
De fire smårettene kom på bordet samtidig , som skapt for å deles . 
Og det ble raskt uvanlig stille ved vårt tomannsbord . 
For dette var sabla godt . 
Tom Yam-suppe med varmende chili / kokospreg , med krabbe , brosme , sprø grønnsaker og sautert sopp var akkurat det kroppen trengte på en kald kveld . 
Perfekt råvarebehandling . 
Den bakte lysingen var saftig og glovarm , med en erkeklassisk soyasmørsaus med cashewnøtter og en fet og fyldig puré av sellerirot og eple . 
Steingodt og med korrekt følge av en relativt syrerik vin som renset opp i munnen . 
Ledsagerskens japanske kylling , garnert med litt salat og grønnkål , var nesten som snop , selv for meg som vanligvis styrer klar av det friterte . 
Majones smakssatt med den geniale hotsaucen fra Stavangers eget Midsummer var en fin komplettering . 
Lammeribben var ikke så pikant som menyen skulle ha det til , snarere ganske tander , men smeltende mør med gode små grønnsaker og en varm pepperrot-saus . 
Ideelt sett kunne den kanskje smakt enda mer av lam , men dette var også veldig velsmakende , fulgt av en enkel rød Rioja fra Spania som sto fint til det litt fete kjøttet . 
Pris og kvalitet 
Dette var en akkurat passe mengde mat til to sultne , og en av de bedre opplevelsene i denne prisklassen på lang tid . 
Til slutt : 
Vi delte en sjokoladedessert , bakt økologisk sjokolade fra Bolivia , med en ostebasert « is » , varme solbær og sprø smuler . 
Syndig og veldig godt . 
Prisen for det hele kom på 1200 kroner , inkludert tre glass vin . 
Det er slett ikke ille . 
Med tanke på kvaliteten er det direkte positivt . 
Godt nytt fra østfronten 
Før i tiden var Fredriks den eneste kulinariske utskeielsen man kunne få på Storhaug . 
Tidene forandrer seg . 
` ` Mor , hiv ner ei skjeva ! " '' " `` Ka slags ? " '' " `` Sama det , bare det e Fredriks " '' " , het det i reklamen . 
Ikke noe galt med Fredriks , Fredriks er gode greier , men nå er det nye tider . 
Siste skudd på stammen heter Garcia Øst og lover veldig bra . 
Garcia Øst har på en måte foretatt en omvendt klassereise . 
Restauranten er et ektefødt barn av en golfbane , men funkler blant gamle industribygninger i Lervig-området , der generasjoner av flittige arbeiderklassekvinner la sardiner i boks , tett som sild , før de gikk hjem og lagde restemiddag av salt kjydd og komla . 
Mon tro hva de hadde tenkt om vår confit de canard og hjortecarpaccio ? 
Sånn sett er menyen og vinlisten til Garcia Øst historien om en bydel som har foretatt den motsatte klassereisen av restauranten . 
Den gamle arbeiderbydelen Storhaug er kanskje den hippeste bydelen i hele Norge i dag , uten at hipsterfaktoren er påtakelig på Garcia Øst . 
Her har en trivelig bistro landet tvers over Ostehuset i Ryfylkegata , med gode råvarer og solid håndverk i kjøkkenet . 
Helt uten påtatt jåleri . 
En bar ønsker velkommen . 
Bak ligger det åpne kjøkkenet som noen av bordene har glimrende utsikt til . 
Konseptet går ut på at stedet er en bydelsbistro med restaurantmeny . 
Her kan du stoppe innom for pizza og halvliter , eller gjøre som oss og gå for en mer avansert variant . 
Vi fikk myk og vennlig service av to servitører . 
Mens vi gransket kveldens meny kom et glass husets hvitvin på bordet - en frisk og stilsikker sauvignon blanc fra Loire som kilte smaksløkene og gjorde oss klar for forrettene . 
Mat og drikke Startskuddet gikk med henholdsvis hjortecarpaccio og ei fjøl med spekemat og oster . 
Vi beholdt hvitvinsglasset gjennom forrettene , uten at Loire-vinen gjorde skam på noen av rettene . 
Min fjøl kom med nydelig velmodnet coppa , småkvass salami og noen sleiser fenalår i anledning julen . 
Alt var nydelig , ikke minst fikenmarmeladen som fulgte med . 
På den andre siden av bordet gikk det i hjortecarpaccio med stekte kapers , pepperrotkrem og syltet rødløk . 
Carpaccioen var perfekt . 
Så syltynn og slørlett at vi nesten kunne se gjennom den , og så mør at den i grunnen ikke behøvde å tygges . 
Her satte kjøkkenet tonen for en god kveld . 
Til hovedrett gikk jeg for oksehalerisotto , mens ledsagersken bestilte confit de canard - altså andelår som er varmebehandlet i andefett og deretter ovnsstekt til det slipper beinet . 
Nå fikk servitøren en liten utfordring : 
Hva slags vin skal man pare dette med ? 
Løsningen ble en Varej Piemonte Barbera som traff ganen med morellstein og fylte munnhulen med røde og mørke bær , før den gikk syrefriskt ut , uten å være overdrevent lang . 
Et veldig godt valg til den småfeite anden som på lettere dansk vis ble servert med lun potetsalat , rødkål - litt i overkant mye rødkål , rosenkål og timianforsterket demi-glace . 
Men hvordan sto den seg til risottoen ? 
Valuta for pengene 
Vel , oksehalerisotto er også en ganske fettdrevet rett , heldigvis , det driver jo den kraftige oksehalesmaken til himmels . 
Dermed sto barberaen fint også til denne retten , som forresten akkompagnerte vinens syrlige utgang , ettersom kjøkkenet knekker den med litt sitronskall . 
En perfekt risotto som var såvidt al dente og med nydelig rosafarge fra bakte rødbeter som spilte mot høstlune gresskarbiter . 
Til dessert fikk vi henholdsvis tiramisu , som var kveldens dessert , og husets sjokoladeganasj . 
Jeg kan spise tiramisu hele tiden , det er noe av det beste jeg vet . 
Garcia 
Øst skuffer ikke her heller . 
Tiramisuen var som klippet ut av en hyllest til Italia . 
Tykke lag mascarponekrem over runde ladyfingers raust badet i alkohol og med et lett lag kakaodryss på toppen . 
På andre siden av bordet klynket man lykkelig over ganasjen som fikk årstidsriktig følge av pepperkakesmuler . 
Til desserten helte vår tilstedeværende , men aldri masete kelner litt Niepoort Vintage forsiktig i små glass . 
Portvinen gjør godt på kalde dager , og den er alltid en fin følgesvenn for sjokolade . 
Regningen kom på 2000 kroner og var verdt hver øre . 
Garcia 
Øst er et fint tilskudd til Stavanger-regionens restaurantscene , på nivået under fine-dining-stedene . 
Ansett servitører ! 
Maten er god på Brasserie X i Julie Eges gate , men service er fraværende i den kveldstomme hotellrestauranten som egentlig er en frokostsal . 
Vi ble ønsket velkommen og vist til stedets rikholdige utvalg av ledige bord av ei hyggelig jente fra hotellets resepsjon , men så var vi overlatt til oss selv . 
En bønn om en Campari Soda før maten , ble avvist med at drinken ikke fantes i barens sortiment , før den hyggelige resepsjonisten på bestilling skjenket oss hvert vårt glass med relativt uinteressant Soave Classico fra Montresor i Veneto-distriktet oppe i Italias nordøstlige hjørne . 
Soaven er forsåvidt grei , basert på garganegadruen og med et hint av sukkertøy på nesen . 
Denne velkomstdrinken kaster seg ikke rundt halsen på deg . 
Den nøyer seg snarere med et avmålt « javel » . 
Som aperitif fungerer den egentlig greit hvis den er nedkjølt som her , men den småfete stilen og den ufriske utgangen gjorde at vinen ikke strekte til som munnrenser for min fyldige skalldyrsuppe . 
Til medspiserskens grillede asparges med høvlet parmesan , sto den seg bedre . 
Men skulle vi egentlig ha den til maten ? 
Forretter Aspargesen som er langt utenfor sesong på våre kanter , hadde tålt reisen bra og hadde godt av å svi seg litt på grillen før den fikk helt riktig selskap av sursøt balsamicoreduksjon og fint høvlet parmesan på tallerkenen . 
En appetittvekkende forrett der alt stemte . 
Skalldyrsuppen minnet mistenkelig om fiskesuppe forsterket med blåskjellkraft , der reker fra spann trekker ned . 
Det er rart at det skal være så vrient å få tak i ferske reker her mellom havet og fjorden . 
Men for all del : 
God og fyldig suppe med lettflaket , hvit fisk , dekorativ urte-olje , fennikel og friske urter . 
En frisk chardonnay ville vært nydelig i glasset , men jeg fikk greie meg med den relativt uinteressante soaven som egentlig var en velkomstdrink . 
Hotellets resepsjonist tok imot bestillinger på de nevnte forrettene og noterte en ytrefilet og en lammeskank til hovedrett . 
Vi bestilte henholdsvis crème brûlée og brunost-ostekake til dessert . 
Ingen spurte hva vi ville ha og drikke til hovedrettene , men etter en stund fikk vi selskap av stedets joviale kokk . 
Han måtte beklage at en del av rettene på menyen ikke skulle vært falbudt denne kvelden , men lovet å lage god mat til oss likevel . 
Vi ble enige om at ytrefilet var gode greier , før han forsvant tilbake til kjøkkenet . 
Så satt vi der og kikket ut på den tomme gata , der ikke en eneste sjel hyllet rockeklubben Tribute med sitt besøk . 
Siden vi var de eneste gjestene i restauranten , tok jeg meg friheten til å spasere gjennom lokalet og over til vinskapet innerst i kroken . 
Her lå flere viner av rimelig grei kvalitet og badet i skarpt lys som en hyllest til vinguden Bacchus - eller Dionysos - for deg som foretrekker det overnaturlige på gresk . 
Jeg kikket rundt meg for å se om det var hjelp å få , men lokalet var tomt som et kirkerom en mandagsmorgen . 
Hovedretten 
Nå kom kokken med en flott bifftallerken . 
Perfekt tilberedt ytrefilet med fettet i behold hadde følge av en offensiv peppersaus , nydelig potetpuré med tyggevennlige biter , fine sopphatter , brokkoli som var såvidt karamellisert i pannen og gode , al dente gulrøtter i forskjellige farger , alt sammen understreket av en velkjørt ertepuré , mild som en lett sommerbris på en varm dag . 
Det eneste vi manglet nå , var drikke til maten . 
Kokken tok affære og ropte bort en resepsjonist , også denne av det smilende og hyggelige slaget . 
Uten noen forutgående diskusjon eller anbefaling , materialiserte hun seg brått ved bordet med ei flaske Vinologist Syrah fra Sør-Afrika . 
Med største selvsikkerhet fylte hun sjenerøst glassene våre , uten mine til å la oss smake på fluidumet . 
Vinen viste seg å være en fulltreffer . 
En fulltreffer jeg aldri ville siktet på . 
Syrah kan være voldsom og umedgjørlig . 
Så også med denne robuste rakkeren , men den var akkurat det pepperbiffen trengte : 
Et lastebillass med fat og frukt på nesen , før den fyller hele munnhulen med bjørnebær , peppertoner og urter . 
Relativt lang utgang med noe emmen sødme , men et godt kjøp på polet og helt klart en vin som hamler opp med kraftig kost , eller rett og slett bare til hygge foran peisen etter en tur i hardt vær . 
Jeg tror også den vil ta sommerens grillmat på strak arm , men da vil jeg nok gi den et opphold i kjøleskapet først . 
Utpå kvelden dukket den hyggelige og flinke kokken opp med sjokoladekake til oss . 
Den smakte fortreffelig og hadde sikkert likt å ha følge av et glass portvin , hvis det hadde vært noen i nærheten som kunne servere oss det , men hei , den brutale syrahen gjorde seg faktisk ikke helt bort til kake heller , takket være vinens innslag av restsødme . 
I løpet av kvelden kom en gjest til . 
Han var alene og uten yttertøy . 
Antakelig en av hotellets gjester , og det er dem denne restauranten er til for . 
Maten vi fikk hadde lite med menyen å gjøre , men smakte godt . 
Servicen var fraværende , men kokken - som selvfølgelig ikke har noe med å være servitør - ordnet opp etter beste evne . 
De ansatte vi møtte var både kjekke og flinke , men det var tydeligvis ikke satt av noen stilling til å betjene gjester denne kvelden , noe hotellets ledelse bør vurdere . 
Regningen gjorde vi opp via et besøk i resepsjonen , før kokken kom til bordet med betalingsterminalen . 
Prisen på 2100 kroner oppleves som litt i overkant . 
Det finnes steder i nærheten som byr på adekvat konkurranse . 
